སྐད་ཡིག་དང་རྩོམ་རིག།
སློོབ་རིམ་བཅུ་པ།
ཤེས་རིག་འཆར་སྣང་།
རྒྱལ་ཡོོངས་དགའ་སྐྱིད་དཔལ་འཛོོམས་ཀྱི་ ལྟ་བ་འཛིན་པའི་ ཤེས་ཡོོན་ཅན་དང་ འབྲུག་
པའི་མཐུན་མོང་མ་ཡིན་པའི་ཁྱད་ཆོས་ ཐ་དམ་ཚིག་དང་ ལས་རྒྱུ་འབྲས་ཚུ་ འགྱུར་བ་མེད་
པར་ བརྩི་ཤེས་པའི་ མི་སྡེ་ཅིག་ལུ་ འགྱུར་ཚུགས་ནི།
སློོབ་གྲྭའི་ཤེས་ཡོོན་ལས་ཁུངས།
ཤེས་རིག་དང་རིག་རྩལ་གོང་འཕེལ་ལྷན་ཁག།སྐད་ཡིག་དང་རྩོམ་རིག།
སློབ་རིམ་བཅུ་པ།
སློབ་གྲྭའི་རྩ་གཞུང་རྩོམ་སྒྲིག་ལྟེ་བ།
སློབ་གྲྭའི་ཤེས་ཡོན་ལས་ཁུངས།
ཤེས་རིག་དང་རིག་རྩལ་གོང་འཕེལ་ལྷན་ཁག།སྐད་ཡིག་དང་རྩོམ་རིག། སློབ་རིམ་བཅུ་པ།
དཔེ་སྐྲུན་འབད་མི། སློབ་གྲྭའི་རྩ་གཞུང་རྩོམ་སྒྲིག་ལྟེ་བ།
བརྒྱུད་འཕྲིན་ཨང་ --
གློག་འཕྲིན་ཨང་
པར་དབང་ ©  སློབ་གྲྭའི་རྩ་གཞུང་རྩོམ་སྒྲིག་ལྟེ་བ། ཤེས་རིག་དང་རིག་རྩལ་གོང་འཕེལ་ལྷན་ཁག།
དཔེ་དེབ་འདི་ འབྲུག་རྒྱལ་ཁབ་ཀྱི་རྒྱལ་ཡོངས་ སློབ་གྲྭའི་དོན་ལུ་ རྩོམ་སྒྲིག་འབད་ཡོདཔ་ཨིན། ཤེས་རིག་དང་རིག་རྩལ་
གོང་འཕེལ་ལྷན་ཁག་ སློབ་གྲྭའི་ཤེས་ཡོན་ལས་ཁུངས་ཀྱི་ སློབ་གྲྭའི་རྩ་གཞུང་རྩོམ་སྒྲིག་ལྟེ་བ་ལས་ཡིག་ཐོག་གི་གནང་བ་
མེད་པར་ དཔེ་དེབ་འདི་ དཔེ་སྐྲུན་དང་ཚོང་སྒྱུར་འབད་ནི་ཚུ་ལས་འཛེམ་གནང་།
བསྐྱར་ཞིབ་དཔེ་སྐྲུན་ཐེངས་དང་པ། 
---
སྐད་ཡིག་དང་རྩོམ་རིག། སློབ་རིམ་བཅུ་པ།
ང་བཅས་ཀྱི་འགན་ཁག།
ང་བཅས་ཀྱི་རྒྱལཔོ།
མི་དབང་མངའ་བདག་རིན་པོ་ཆེ་མཆོག་ དུས་ཡུན་ཉིན་ནུབ་མེད་པར་ རྒྱལ་ཁབ་ཀྱི་རང་བཙན་དང་གོང་འཕེལ། མི་སེར་གྱི་ཞི་བདེ་
དང་དགའ་སྐྱིད། གཞུང་སྐྱོང་གི་ལམ་ལུགས་ འཛིན་སྐྱོང་སྤེལ་གསུམ་ ཡར་དྲག་གི་དོན་ལུ་ ཐུགས་ཀྱི་ཚ་གྱང་ ག་བ་ལྷགཔ་
སྦེ་བཞེས་ཏེ་ ཕྱག་ལཱ་གནང་མི་ བློ་གཏད་སའི་དཀོན་མཆོག་དང་ སྐྱིད་སྡུག་གི་གོངམ་ དྲིན་ཅན་ཕམ་བཟུམ་ཅིག་ཨིན། དེ་
འབདཝ་ལས་ ང་བཅས་འབྲུག་མི་ཡོངས་ཀྱིས་ མི་དབང་མངའ་བདག་རྒྱལ་པོ་མཆོག་ལུ་ སྒོ་གསུམ་གུས་པའི་གུས་བཏུད་ཕུལ་
ཏེ་ བཀའ་ག་གནངམ་དང་ གསུང་ཅི་སྒྲུབ་ཀྱི་ཕྱག་ཕྱི་ཞབས་ཏོག་ཞུ་དགོཔ་ཨིན།
ང་བཅས་ཀྱི་རྒྱལ་ཁབ།
འབྲུག་རྒྱལ་ཁབ་འདི་ ང་བཅས་འབྲུག་མི་ཡོངས་ ཕ་བརྒྱུད་བུ་བརྒྱུད་ཚ་བརྒྱུད་སྦེ་ བསྐལ་པ་མ་སྟོང་གི་བར་དུ་ འཚོ་བ་
བསྐྱངས་ཏེ་སྡོད་སའི་ ཕ་གཞིས་ཅིག་ཨིན། དེ་འབདཝ་ལས་ རྒྱལ་ཁབ་ཀྱི་ འཕྲལ་གྱི་ཞི་བདེ་དང་དགའ་སྐྱིད། ཕུགས་
ཀྱི་ རང་བཙན་དང་གོང་འཕེལ་གྱི་དོན་ལུ་ ཤ་ཞེན་གྱི་སེམས་ཤུགས་སྦོམ་ར་བསྐྱེད་དེ་ ཕྱག་ཕྱི་ཞབས་ཏོག་ཞུ་དགོཔ་ཨིན།
ང་བཅས་ཀྱི་གཞུང་།
ང་བཅས་ཀྱི་གཞུང་འདི་ དམངས་གཙོའི་རྩ་ཁྲིམས་ཅན་གྱི་ རྒྱལ་བརྒྱུད་ཀྱི་གཞུང་ཨིན། རྒྱལ་ཁབ་འཛིན་སྐྱོང་སྤེལ་གསུམ་གྱི་
ཕྱག་ལཱ་ག་ར་ གཞུང་གིས་ཐུགས་ཐག་བཅད་དེ་ གནང་དགོཔ་ཅིག་ཨིན། དེ་འབདཝ་ལས་ དང་པ་བཙག་འཐུའི་སྐབས་ལུ་
རང་མོས་རྣམ་དག་གི་ ཚོགས་རྒྱན་བཙུགས་ཏེ་ ལྕོགས་གྲུབ་ཅན་གྱི་འདེམས་ངོ་ བཙག་འཐུ་འགྲུབ་ཐབས་འབད་དགོཔ་དང་།
གཉིས་པ་བཙག་འཐུ་གྲུབ་ཞིནམ་ལས་ ཕྱག་ལཱ་གནང་པའི་སྐབས་ལུ་ འདྲ་མཉམ་དང་ དྲང་བདེན་ དྭང་གསལ་གྱི་སྒོ་ལས་
རྒྱལ་ཁབ་ཀྱི་འཕྲལ་ཕུགས་གཉིས་ལུ་ཕན་པའི་ ཕྱག་ལཱ་ལེགས་ཤོམ་གནང་ཐབས་ཀྱི་ རྒྱབ་སྐྱོར་ཕུལ་དགོཔ་ཨིན།
ང་བཅས་ཀྱི་རིག་གཞུང་།
རྒྱལ་ཁབ་ཀྱི་ སྐད་ཡིག་དང་ གྱོན་ཆས་ ལམ་སྲོལ་ ཆོས་ལུགས་ བཟོ་རིག་ བསམ་སྤྱོད་ཀྱི་རྣམ་གཞག་ འཚོ་སྐྱོང་གི་
ལམ་ལུགས་ཚུ་ལུ་ རྒྱལ་ཁབ་ཀྱི་རིག་གཞུང་ཟེར་སླབ་ཨིན། རྒྱལ་ཁབ་ཀྱི་རིག་གཞུང་འདི་གིས་ ང་བཅས་རའི་རྒྱལ་ཁབ་འདི་
སྔོན་གོང་ལས་ རང་བཙན་ཨིན་པའི་ ངོ་རྟགས་ཅིག་སྟོན་ཚུགསཔ་མ་ཚད་ རྒྱལ་ཁབ་ཀྱི་རང་བཙན་དང་ ཞི་བདེ་ཡང་ རིག་
གཞུང་དེ་ཚུ་ལུ་བརྟེན་ཏེ་འཐོབ་ཚུགསཔ་ཨིན། དེ་འབདཝ་ལས་ རྒྱལ་ཁབ་ཀྱི་རིག་གཞུང་བཟང་པོ་ཚུ་ལུ་ བརྩི་མཐོང་དང་གུས་
བཀུར་བསྐྱེད་ཐོག་ལས་ ཉམས་སྲུང་དང་གོང་འཕེལ་གཏང་ཐབས་ལུ་ སེམས་ཤུགས་བསྐྱེད་དེ་ ལཱ་འབད་དགོཔ་འདི་ཁག་ཆེ།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
བཀའ་དྲིན་དགའ་ཚོོར།
སློབ་གྲྭའི་རྩ་གཞུང་ རྩོམ་སྒྲིག་ལྟེ་བའི་ཁ་ཐུག་ལས་ ཆོས་ཚན་དཔེ་དེབ་ རྩོམ་སྒྲིག་གི་ལཱ་ནང་ ཁྱད་རིག་གི་གྲོས་སྟོན་དང་ ཕན་འདེབས་
ཀྱི་གྲོགས་རམ་མཛད་མི་ གཤམ་གསལ་ ཤེས་ཡོན་མཁས་མཆོག་དང་ ཁྱད་པར་ཅན་གྱི་སློབ་དཔོན་ཡོངས་ལུ་ ཤེས་རིག་དང་རིག་རྩལ་
གོང་འཕེལ་ལྷན་ཁག་ སློབ་གྲྭའི་རྩ་གཞུང་རྩོམ་སྒྲིག་ལྟེ་བའི་ཁ་ཐུག་ལས་ བཀའ་དྲིན་དགའ་ཚོར་ཞུཝ་ཨིན།
ཞིབ་འཚོལ་དང་མཐའ་དཔྱད་རྩོམ་སྒྲིག།
རྡོ་རྗེ། རྩ་གཞུང་རྩོམ་སྒྲིགཔ། སློབ་གྲྭའི་རྩ་གཞུང་རྩོམ་སྒྲིག་ལྟེ་བ།
རྩོམ་སྒྲིག་ལས་རོགསཔ།
. བསམ་གཏན། ལེགས་བཤདཔ། སྟག་རྩེ་རིག་གཞུང་མཐོ་རིམ་སློབ་གྲྭ།
. བསྟན་འཛིན་རྡོ་རྗེ། ལེགས་བཤདཔ། སྟག་རྩེ་རིག་གཞུང་མཐོ་རིམ་སློབ་གྲྭ།
. བཀྲ་ཤིས་ཕུན་ཚོགས། ལེགས་བཤདཔ། སྟག་རྩེ་རིག་གཞུང་མཐོ་རིམ་སློབ་གྲྭ།
. ཚེ་རིང་དཔལ་འབྱོར། ལས་རིམ་འགོ་དཔོན་ཞིབ་རོགས། སློབ་གྲྭའི་ཤེས་ཡོན་ལས་ཁུངས།
. བཀྲ་ཤིས་སྟོབས་རྒྱས། ལེགས་བཤདཔ། སྤ་རོ་ཤེས་རིག་མཐོ་རིམ་སློབ་གྲྭ།
. མ་ནི་རྡོ་རྗེ། ལྟ་ཞིབ་འགོ་དཔོན། འབྲུག་གི་སློབ་གྲྭའི་ཆོས་རྒྱུགས་དང་བརྟག་ཞིབ་ཚོགས་སྡེ།
. བསོད་ནམས་བསྟན་འཛིན། སློབ་དཔོན། དབྱངས་ཅན་ཕུག་འབྲིང་རིམ་སློབ་གྲྭ་གོང་མ།
. མཁའ་འགྲོ་བཟང་མོ། སློབ་དཔོན། གཟི་ལུང་ཁ་འབྲིང་རིམ་སློབ་གྲྭ་བར་མ།
. མཁའ་འགྲོ་དབང་ཕྱུག། སློབ་དཔོན། ཝང་བ་མ་སློབ་གྲྭ་ལྟེ་བ།
. ཀུན་ལེགས་བཟང་མོ། སློབ་དཔོན། བྱེམ་ཐང་ཁ་སློབ་གྲྭ་ཆུང་བ།
. བསོད་ནམས་བཟང་མོ། སློབ་དཔོན། བསོད་ནམས་སྒང་འབྲིང་རིམ་སློབ་གྲྭ་གོང་མ།
. ཕུརཔ་རྡོ་རྗེ། སློབ་དཔོན། ཤར་པ་འབྲིང་རིམ་སློབ་གྲྭ་གོང་མ།
. ཆོས་སྐྱིད་རྒྱལ་མཚན། སློབ་དཔོན། ཟིལ་གནོན་རྣམ་རྒྱལ་གླིང་སློབ་གྲྭ་ཆུང་བ།
. རྡོ་རྗེ། རྩ་གཞུང་རྩོམ་སྒྲིགཔ། སློབ་གྲྭའི་རྩ་གཞུང་རྩོམ་སྒྲིག་ལྟེ་བ།
བཟོ་བཀོད་དང་མཐའ་དཔྱད་རྩོམ་སྒྲིག།
རྡོ་རྗེ། རྩ་གཞུང་རྩོམ་སྒྲིགཔ། སློབ་གྲྭའི་རྩ་གཞུང་རྩོམ་སྒྲིག་ལྟེ་བ།
ནང་དོན་པར་རིས། སུར་ཅི་ལེབ་ཅ་དང་ ཀུ་མར་དྷན་སུ་བྷ།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཆེཆེདད་་བབརྗོརྗོདད།།
༄༅། །ཨོྂྂ་སྭ་སྟི། མ་ལུས་རྒྱལ་ཀུན་མཁྱེན་པའི་ཡེ་ཤེས་གཏེར། །གཅིག་འདུས་མཚོན་དཔེའི་རང་གཟུགས་ཤེས་རབ་
ཀྱི། །ལྷག་པའི་ལྷ་མཆོག་རྗེ་བཙུན་འཇམ་དཔལ་དབྱངས། །མི་ཕྱེད་དད་པའི་ཕྱག་གིས་ལེགས་བཏུད་ནས། །སྲིད་དང་ཞི་
བའི་ངོ་མཚོར་ཤེས་བྱའི་མཛོོད། །མཐའ་དག་དེ་བླགས་མཐོང་བའི་འཕྲུལ་གྱི་མིག །སྔོན་མེད་ཤེས་ཡོན་རིག་ལམ་སློབ་ཐབས་
ཀྱི། །རྩོམ་རིག་སློབ་དེབ་རྣམ་གཞག་འདི་ན་དབྱེ།།
ཞེས་མཆོད་པར་བརྗོད་པ་དང་ དངོས་པོ་ངེས་པར་སྟོན་པའི་ཚིག་གིས་མདུན་བསུས་ཏེ་ ཞུ་ནི་འདི་ཡང་ འབྲུག་གི་རྒྱལ་ཡོངས་སློབ་གྲྭའི་རྫོང་
ཁའི་ཤེས་ཡོན་རྩ་གཞུང་སློབ་དེབ་ཚུ་གི་གྲས་ལས་ སློབ་རིམ་བཅུ་པའི་སྐད་ཡིག་དང་རྩོམ་རིག་སློབ་དེབ་འདི་ སྤྱི་ལོ་ ཀྱི་ འབྲུག་
གི་རྒྱལ་ཡོངས་སློབ་གྲྭའི་ ལྕོགས་གྲུབ་གཞི་བཞག་གི་ ཆོས་ཚན་རྩ་གཞུང་བཀོད་རིས་དང་འཁྲིལ་ཏེ་ འབྲུག་རྒྱལ་ཁབ་ནང་གི་ སློབ་གྲྭ་
ཚུ་གི་དོན་ལུ་ དེང་དུས་ཀྱི་དགོས་མཁོའི་འགྱུར་བ་དང་མཐུན་པའི་ ཤེས་ཡོན་དང་ རིག་རྩལ་ བརྩི་མཐོང་ཚུ་བྱིན་ཐབས་ལུ་ སློབ་
སྟོན་གཞི་རྟེན་སྦེ་བཟོ་བཟོཝ་ཨིན།
སྐད་ཡིག་དང་ རྩོམ་རིག་སློབ་དེབ་ ལོགས་སུ་བཟོ་དགོ་མི་འདི་ རྩ་གཞུང་གི་ལྕོགས་གྲུབ་དང་ལས་དོན་དང་འཁྲིལ་ཏེ་ སློབ་སྟོན་ཚུ་འབད་
བའི་སྐབས་ དོན་ཚན་དང་འབྲེལ་བའི་སློབ་སྟོན་མཁོ་ཆས་ཚུ་ ག་དྲག་མི་དང་ ག་འོས་འབབ་ཆེ་ཤོས་ཡོད་མི་ཚུ་ དཔེ་མཛོད་དང་ ཡོངས་
འབྲེལ་ ཡང་ན་ འབྲེལ་ཡོད་མཐུན་རྐྱེན་ལྟེ་བ་ཚུ་ནང་ལས་ འཚོལ་ཏེ་སྟོན་དགོཔ་ཨིན། ཨིན་རུང་ རྫོང་ཁའི་དོན་ལུ་ མཐུན་རྐྱེན་ཚུ་
འཐོབ་ཚུགས་པར་ལཱ་ཁག་ཡོདཔ་ལས་བརྟེན་ཏེ་ མཐུན་རྐྱེན་མཁོ་ཆས་གཞན་མ་ཐོབ་མི་ཚུ་གི་དོན་ལུ་ གཞི་རྟེན་མཁོ་ཆས་ཙམ་ཅིག་སྦེ་
སློབ་དེབ་འདི་བཟོ་བཀོད་འབད་ཡོདཔ་ཨིན།
སློབ་དེབ་འདི་ནང་ སྐད་ཡིག་གི་དོན་ལུ་ རྫོང་ཁའི་ཡིག་སྡེབ་དང་སྦྱོར་བ་ཚུ་གི་བསྐྱར་ཞིབ་དང་ བྱིས་པ་དག་ཡིག་ཚུ་ ལྷབ་ནི་ཡོདཔ་དང་།
རྩོམ་རིག་གི་དོན་ལུ་ འབྲི་རྩོམ་ལས་ ལོ་རྒྱུས་འབྲི་རྩོམ་ རྒྱུད་སྐུལ་འབྲི་རྩོམ་ འཆར་སྣང་འབྲི་རྩོམ་ཚུ་དང་། སྙན་རྩོམ་གྱི་་དོན་ལུ་ དཔེ་
རྒྱན་ལས་ རྒྱན་དྲུག་དེ་ཅིག་སྦྱང་བ་འབད་ནི་ཡོད་པའི་ཁར་ བསླབ་བྱ་ལེགས་བཤད་ཚུ་ལས་ ལེགས་བཤད་བླང་དོར་ཤན་འབྱེད་ཚུ་ཡང་
བཀོད་ཡོད། སྲུང་དང་གཏམ་རྒྱུད་ཀྱི་དོན་ལུ་ དངོས་སྲུང་ འཆར་སྲུང་ཚུ་བཙུགས་ཡོད་པའི་ཁར་ ཡེ་ཤེས་ཀྱི་མཁའ་འགྲོ་མ་ འགྲོ་བ་
བཟང་མོའི་རྣམ་ཐར་དང་ རྒྱལ་སྲས་ལག་ལེན་ཚུ་ཡང་ ཚུད་དེ་ཡོད། དེ་གིས་མ་དོ་བར་ ལཱ་གཡོག་ཤེས་ཡོན་གྱི་དོན་ལུ་ ཡིག་འགྲུལ་
དང་འབྲེལ་བའི་དོན་ཚན་ཚུ་ཡང་ཚུད་ཡོདཔ་ཨིན། སློབ་དེབ་འདི་ནང་ རྩོམ་རིག་མ་འདྲཝ་སྣ་རེ་གི་དཔྱེ་ཙམ་ཅིག་ ལྷབ་ནི་གི་དོན་ལུ་དང་
ལྷན་ཐབས་ཀྱི་དོན་ལུ་བཀོད་ཡོད་མི་འདི་ལས་ རིགས་བསྒྲེས་ཏེ་ སློབ་ཕྲུག་རང་རང་སོ་སོ་གིས་ རྒྱབ་རྟེན་དཔེ་དེབ་དང་ དཔེ་མཛོད་ཚུ་ནང་
ལས་ དེ་དང་འདྲ་བའི་དཔེ་དེབ་གཞན་ཚུ་ ཞིབ་འཚོལ་འབད་དེ་ སློབ་སྦྱོང་འབད་དགོཔ་ཨིན།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སློབ་དེབ་བསྐྱར་ཞིབ་འབད་ཡོད་མི་འདི་གིས་ འབྲུག་གི་ ན་གཞོན་ཚུ་ལུ་ དེང་དུས་དང་བསྟུན་ཏེ་ རྒྱལ་ཁབ་ནང་ མཁོ་ཆེ་བའི་ཤེས་ཚད་
ཀྱི་ལྕོགས་གྲུབ་ ངེས་གཏན་ འཐོབ་ཚུགསཔ་ཡོད། དེ་ལས་བརྟེན་ ཨ་ལོ་ཚུ་གིས་སློབ་གཉེར་ལུ་ དང་འདོད་དང་ བརྩོན་ཤུགས་ སློབ་
དཔོན་གྱི་སྟོན་ཐངས་དང་ལྕོགས་གྲུབ་ གཞུང་གི་མཐུན་རྐྱེན་སྦྱོར་བ་ཕུན་སུམ་ཚོགས་པ་ཅིན་ ཤེས་ཡོན་སྤུས་ཚད་ཀྱི་གནས་ཚད་འདི་ ཨ་
ལོ་རེ་རེ་བཞིན་དུ་ལུ་ རྒྱལ་ཁབ་ཀྱི་འགན་འཁྲི་འབག་ཚུགས་པའི་ དཔལ་ལྡན་འབྲུག་པའི་བུ་རྒྱུད་ ཚད་ལྡན་གྱི་ ན་གཞོན་ཅིག་ལུ་འགྱུར་
ཚུགས་པར་ཐེ་ཚོམ་མེད།
དེ་འབདཝ་ལས་ བསྐྱར་ཞིབ་འབད་ཡོད་པའི་ རྫོང་ཁའི་ལྷབ་སྟོན་མཁོ་ཆས་དེ་ཚུ་གིས་ སློབ་ཕྲུག་ཚུ་གི་རྒྱུད་ལུ་ རྫོང་ཁའི་ཤེས་ཡོན་ཡར་
རྒྱས་གཏང་ནི་དང་འབྲེལ་ཏེ་ སློབ་ཕྲུག་ཚུ་ རྒྱལ་ཁབ་ཀྱི་རྩ་བ་གསུམ་ལུ་ རྒྱལ་གཅེས་ཞེན་གྱི་ཐོག་ལས་ ཕྱག་ཕྱི་ཞབས་ཏོག་འབྱོར་
ཚུགས་པའི་ འབྲུག་པའི་མི་ཁུངས་ངོ་མ་ཅིག་ལུ་འགྱུར་ཚུགས་པའི་ སྨོན་འདེབས་ཞུཝ་ཨིན།
སྨོོན་འདེབས།
རྗོད་བྱེད་ཚིག་གི་རྒྱང་མཐོང་རིག་ལམ་ནས། །མི་ཟད་ཟབ་རྒྱས་དོན་གྱི་ཤེས་བྱའི་མཐའ།།
ཡོངས་རྫོོགས་མཐོང་བའི་དགེ་མཚོན་མཆོག་བརྙེས་ནས། །སྐྱེ་ཀུན་བདེ་སྐྱིད་དཔལ་ལ་སྤྱོོད་གྱུར་ཅིག། དགེ་ལེགས་འཕེལ།།
(ཀརྨ་དགེ་ལེགས)
ཡོངས་ཁྱབ་མདོ་ཆེན།
སློབ་གྲྭའི་ཤེས་ཡོན་ལས་ཁུངས།
དཀར་ཆག།
. སྐ་ཡིག་དང་ཡིག་སྦྱོར་གྱི་ ལྕོགས་གྲུབ་དང་ལས་དོན། 
. རྫོང་ཁའི་སྐད་ཡིག། .........................................................................
. དག་ཡིག ................................................................................
. ཡིག་སྦྱོར་དབྱེ་དཔྱད། .....................................................................
. ཡིག་འགྲུལ། ............................................................................
. ལྷག་རིག་དང་རྩོམ་རིག་གི་ལྕོགས་གྲུབ་དང་ལས་དོན།...............................................
. འབྲི་རྩོམ་.................................................................................
. སྙན་ངག། ...............................................................................
. ལེགས་བཤད་བླང་དོར་ཤན་འབྱེད། ...........................................................
. མཁའ་འགྲོ་འགྲོ་བ་བཟང་མོའི་རྣམ་ཐར། ..............................................
. སྲུང་དང་གཏམ་རྒྱུད། ................................................................
. རྒྱལ་སྲས་ལག་ལེན། ...............................................................
. འཁྲབ་ཤོག། ........................................................................
སྐད་ཡིག་དང་རྩོམ་རིག། སློབ་རིམ་བཅུ་པ།
ཁུངས་དོན།
སྐད་ཡིག་གི་རིག་རྩལ་འདི་ སྨྲ་ཤེས་དོན་གོ་བ་མིའི་མཚན་ཉིད། ཟེར་སླབ་དོ་བཟུམ་སྦེ་ སྤྱིར་མིའི་ལུས་རྟེན་འཐོབ་རིགས་
འཐོབ་ཚད་ ག་ར་རིགས་མཐུན་ ནང་ཚན་སོ་སོའི་ཁ་སྐད་ བརྡ་དོན་སྤྲོད་ལེན་གྱི་ཐོག་ལས་ ཤེས་བརྗོད་འཇུག་གསུམ་གྱི་ཐ་སྙད་
མི་ཚེ་གང་སྤྱོད་ནི་ལུ་ རང་བཞིན་གྱི་རིག་སྟོབས་ཡོདཔ་ཨིན། དེ་འབདཝ་ད་ འདས་པ་དང་ད་ལྟ་བའི་འབྱུང་རིམ་ཚུ་ མ་འོངས་
པའི་དོན་ལུ་ཐོ་བཀོད་འབད་ནི་དང་ འཛམ་གླིང་སྐད་རིགས་མ་འདྲ་བའི་ མི་རིགས་གཞན་ཚུ་དང་གཅིག་ཁར་ སོ་སོའི་རིག་པ་
དང་ ཉམས་མྱོང་ཚུ་བརྗེ་སོར་འབད་དེ་ ཤེས་ཡོན་ཁྱད་པར་ཅན་བཟོ་ནི་ལུ་ ཡིག་ཐོག་བརྡ་སྦྱོར་གྱི་སྐད་ཡིག་འདི་ མེད་ཐབས་
མེདཔ་ལས་བརྟེན་ སྐད་ཡིག་འདི་ ཉན་སླབ་དང་ འབྲི་ལྷག་ རིག་རྩལ་གྱི་རྟེན་གཞི་ཨིན།
དེ་ཡང་། ལུང་སྟོན་པ་རྩ་བ་སུམ་ཅུ་པ་ལས། བསླབ་པ་ཀུན་གྱི་གཞི་འཛིན་ཅིང་། །རིག་བྱེད་སྨྲ་བ་རྣམས་ཀྱི་རྒྱུ། །མིང་ཚིག་
བརྗོད་པ་ཀུན་གྱི་གཞི། །ཡི་གེའི་སྦྱོར་བ་བཤད་པར་བྱ།། ཟེར་གསུངས་ཡོདཔ་བཟུམ་ ནང་པའི་གཙུག་ལག་བསླབ་པ་གསུམ་
དང་ ཕྱི་རོལ་པའི་རིག་བྱེད་བཞི་ མཐུན་མོང་གི་རིག་གནས་ཚུ་ག་ར་གི་གཞི་འདི་ ཡི་གེའི་སྦྱོར་བ་ལུ་བརྟེན་དགོཔ་ཨིན། དེ་
ཡང་ ངག་ཐོག་གི་བརྗོད་པ་ལུ་ བརྟེན་ཏེ་འགྲུབ་པའི་སྐད་ཡིག་གི་སྦྱོར་བ་དང་ ཡི་གུའི་སྦྱོར་བ་ལུ་བརྟེན་ཏེ་ རྒྱུན་གནས་
ཚུགས་པའི་ངག་ཐོག་གི་བརྗོད་པ་ དེ་གཉིས་ གཅིག་ལུ་གཅིག་བརྟེན་གྱི་ཐོག་ལས་ འཇིག་རྟེན་བརྡ་སྤྲོད་ཀྱི་རྣམ་གཞག་ ནོར་
འཁྲུལ་མེད་པར་ ཡུན་རིང་གི་བར་ན་བརྡ་དོན་འཕྲོད་ཚུགསཔ་བཟོ་དགོཔ་ཨིན།
དེའི་དོན་ལུ་ སྐད་ཡིག་གི་ཤེས་ཡོན་འཐོབ་ནི་གི་ རིག་རྩལ་འདི་ཡང་ རྫ་དཔལ་སྤྲུལ་རིན་པོ་ཆེས། འབྲི་ཀློག་སྒྲ་དང་རིག་པའི་
གཞི་བཟུང་ནས།། ཟེར་གསུངས་ཡོདཔ་བཟུམ། བྲི་ནི་དང་ལྷག་ནི་ སྒྲ་སྦྱོར་གྱི་གཞུང་དང་ སྙན་ངག་ མངོན་བརྗོད་ སྡེབ་
སྦྱོར་ལ་སོགས་པའི་ རིག་གནས་ཀྱི་ གཞི་འགྱམ་བཙུགས་ཐོག་ལས་ སྐད་ཡིག་ལུ་མཁས་པར་ འགྱུར་དགོཔ་ལས་བརྟེན་
སྐད་ཡིག་ཤེས་ཡོན་གྱི་གནས་ཚད་ནང་ལུ་ སྦྱར་བྱ་ཡི་གེའི་རྣམ་གཞག་དང་ མིང་ཚིག་བརྗོད་པའི་སྒྲུབ་ཚུལ་ལས་བརྩམས་ཏེ་
སྦྱོར་ཚུལ་ ཚིག་ཕྲད་དང་ རྣམ་དབྱེའི་སྒྲ་སྦྱོར་དང་ དོན་གྱི་འཇུག་ཚུལ་ཚུ་དང་ དེ་ཁར་སྐད་ཡིག་ལག་ལེན་གྱི་ བརྡ་འབྲེལ་
ཡིག་རིགས་ རྣམ་གཞག་དང་བཅས་ སྐད་ཡིག་ཤེས་ཡོན་གྱི་གནས་ཚད་ནང་ལུ་ཚུདཔ་སྦེ་བཟོ་སྟེ་ཡོད།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
སླསློབོབ་་རིརིམམ་་བབཅུཅུ་་པཔའིའི་་ སྐསྐདད་་ཡིཡིགག་་དདངང་་ཡིཡི་་གུགུའིའི་་སྦྱོསྦྱོོརོར་་བབའིའི་་གགནནསས་་ཚོཚོདད།།
. རྒྱལ་ཁབ་ཀྱི་སྐད་ཡིག་གི་སྐོར་ལས་ ངོ་སྤྲོད་དང་ཁུངས་དང་དགོས་པ་ཚུ་ལྷབ་སྟེ་ རང་གི་སྐད་ཡིག་ལུ་ གཅེས་འཛིན་
བསྐྱེད་ཐོག་ལས་ ཁུངས་དོན་ཚུ་བཀོད་ཚུགས།
. རྫོང་ཁའི་ མིང་ཚིག་བརྗོད་པའི་རྣམ་གཞག་དང་ རྣམ་དབྱེ་དང་ཚིག་ཕྲད་ཀྱི་འཇུག་པ་ཚུ་ བསྐྱར་ཞིབ་འབད་དེ་ རྩོམ་རིག་
ཚུ་ནང་ ཡིག་སྦྱོར་འཛོལ་བ་མེད་པར་བྲི་ཚུགས།
. ཆོས་སྐད་དང་རྫོང་ཁའི་མིང་ཚིག་གི་རྣམ་གཞག་ཚུ་ ལྷབ་སྦྱང་འབད་དེ་ གནས་སྟངས་དང་འཁྲིལ་ཏེ་ ལག་ལེན་འཐབ་
ཚུགས།
སློབ་རིམ་  པའི་སྐད་ཡིག་དང་ཡིག་སྦྱོོར་གྱི་ལྕོགས་གྲུབ།
. སྐད་ཡིག་གི་ ངོ་སྤྲོད་ཚུ་སྦྱང་བ་འབད་ཐོག་ལས་ སྐད་ཡིག་གི་ཁྱད་རྣམ་དང་སྒྲུབ་ཚུལ་ འབྱུང་ཁུངས་དང་དགོས་པ་ཚུ་
དབྱེ་བ་དཔྱད་དེ་ རང་གི་སྐད་ཡིག་ལུ་ བརྩི་མཐོང་དང་ཤ་ཞེན་བསྐྱེད་ཚུགས།
. རྫོང་ཁའི་ཕྲད་རྣམ་དབྱེའི་སྦྱོར་ཚུལ་ཚུ་ བསྐྱར་ཞིབ་འབད་དེ་ རྩོམ་རིག་ཚུ་ ཡིག་སྦྱོར་དབྱེ་དཔྱད་ཐོག་ལས་བྲི་ཚུགས།
. དག་ཡིག་གི་རྣམ་གཞག་ཚུ་ སྦྱང་བ་འབད་ཐོག་ལས་ མིང་རྐྱང་དང་ དུས་གསུམ་གྱི་ཡིག་སྡེབ་ཚུ་ འཐོབ་ཐངས་དང་
འཁྲིལ་བྲིས་ཏེ་ བརྡ་དོན་སྤྲོད་ཚུགས།
. བརྡ་འབྲེལ་དང་ཁྲིམས་འབྲེལ་གྱི་ ཡིག་འགྲུལ་གྱི་རིགས་ཚུ་ འབྲི་བཀོད་ཚུལ་མཐུན་ཐོག་ལུ་བྲིས་ཏེ་ བརྡ་དོན་སྤྲོད་
ཚུགས།
. ཚིག་མཛོད་ ལག་ལེན་འཐབ་ནི་ལུ་ ཉམས་མྱོང་ཚུད་ཐོག་ལས་ གོ་དོན་དང་ ཡིག་སྡེབ་ མིང་ཚིག་གི་གདམ་ཁ་ཚུ་གློག་
ཐོག་དང་ དཔེ་དེབ་ཐོག་གི་ཚིག་མཛོད་ཚུ་ནང་ལས་འཚོལ་ཏེ་ ལག་ལེན་འཐབ་ཚུགས།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
སླསློབོབ་་སྦྱོསྦྱོོངོང་་ལལསས་་དདོནོན།།
. སྐད་ཡིག་གི་འབྱུང་ཁུངས་དང་ ཁྱད་རྣམ་ སྒྲུབ་ཚུལ་ཚུ་ལྷབ་སྦྱང་འབད་དེ་ འདི་གི་ཁེ་ཕན་དང་ དགོས་པ་ཚུ་གཞན་ལུ་
བཤད་ ཚུགས་དགོ།
. རྩོམ་རིག་ཚུ་ལྷག་ཐོག་ལས་ རྫོང་ཁའི་ཕྲད་རྣམ་དབྱེའི་འཇུག་པ་ཚུ་ ངོས་འཛིན་འབད་ནི་དང་ དེ་ཚུའི་ནང་ ཡིག་སྦྱོར་ཚུལ་
མཐུན་ཡོད་མེད་ དབྱེ་དཔྱད་འབད་ཐོག་ལས་ རྫོང་ཁའི་ཡིག་སྦྱོར་གྱི་རྣམ་གཞག་སེམས་ཁར་ངེས་ཚུགས།
. དག་ཡིག་ཚུ་ལྷབ་སྦྱང་འབད་དེ་ ཆོས་སྐད་དང་རྫོང་ཁའི་ གཞི་རྟེན་མིང་ཚིག་ཡིག་སྡེབ་ཚུ་ འཛོལ་བ་མེད་པར་བྲིས་ཏེ་
བརྡ་དོན་སྤྲོད་ཚུགས་དགོ།།
. དེང་སང་ལམ་ལུགས་ནང་ཞུ་ཡིག་འབྲི་ཐངས་ བཀའ་རྒྱ་ ལས་རིམ་ཐོ་ ཞུ་ཚིག་ གན་རྒྱ་དང་ མགྲོན་ཤོག་འབྲི་ཐངས་
ཚུ་ འབྲི་བཀོད་ཚུལ་མཐུན་ཐོག་ལུ་ བྲི་ཚུགས།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
རྫོོང་ཁའི་སྐད་ཡིག།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
འབྲུག་རྒྱལ་ཁབ་ཀྱི་སྐད་ཡིག།
འབྲུག་རྒྱལ་ཁབ་འདི་ རྒྱལ་ཁབ་ཆུང་ཀུ་ཅིག་ཨིན་རུང་ ཁ་སྐད་མ་འདྲཝ་མང་རབས་ཡོད་པའི་རྒྱལ་ཁབ་ཅིག་ཨིན། དེ་སྦེ་
ཨིན་དགོ་མི་གི་རྒྱུ་མཚན་ཡང་ མི་རིགས་མ་འདྲ་བའི་ཁྱད་པར་ལུ་བརྟེན་ཏེ་དང་། ས་ཆའི་ཆགས་ཐངས་ཀྱིས་སྦེ་ གཡུས་སྒོ་ཚུ་
ལ་ལུང་ཚུ་ནང་ཁ་གཏོར་ཏེ་ཆགས་ཡོད་ནི་འདི་གིས་ གཡུས་ཚན་གཅིག་གིས་གཅིག་ལུ་ རྒྱུན་འབྲེལ་འབད་ནི་ ལཱ་ཁག་ཡོདཔ་
ལས་བརྟེན་ཏེ་ ཨིན་མས།
འབྲུག་གི་རྒྱལ་ཡོངས་སྐད་ཡིག།
རྒྱལ་ཡོངས་ཁ་སྐད་འདི་ འབྲུག་རྒྱལ་ཁབ་ནང་ཡོད་པའི་ རྫོང་ཁག་ ལས་ སྤུ་ན་ཁ། ཐིམ་ཕུག། དབང་འདུས་ཕོ་
བྲང་། མགར་ས། ཧཱ། སྤ་རོ། ཆུ་ཁ། དར་དཀར་ན་བཅས་ རྫོང་ཁག་ ཀྱིས་སླབ་པའི་ཁ་སྐད་ཅིག་ཨིན། རྫོང་ཁ་འདི་
འབྲུག་ལུ་ སྔོན་གོང་ལས་དར་བའི་ ཁ་སྐད་ཚུ་གི་གྲས་ལས་ ཆོས་སྐད་དང་མཐུན་པའི་ཁ་ཅིག་ཨིན།
དེ་མ་ཚད་ འབྲུག་གི་རྫོང་ཁག་སོ་སོའི་ མི་སེར་མང་ཤོས་དང་གཅིག་ཁར་ བརྡ་དོན་སྤྲོད་ལེན་ཡང་འབད་ཚུགསཔ་ཨིན། དེ་ཡང་
ཁ་སྐད་འདི་ སྔོན་གོང་ལས་ཡོད་རུང་ ཧེ་མ་ དུས་རབས་ པའི་ནང་ ཞབས་དྲུང་ངག་དབང་རྣམ་རྒྱལ་གྱིས་ ཆོས་སྲིད་བསྟན་
པའི་སྲོག་ཤིང་རྫོང་གཞིས་ཚུ་ རིམ་པ་བཞིན་དུ་བཅགས་ཏེ་གནང་བའི་སྐབས་ལུ་ རྫོང་གཞིས་དེ་ཚུའི་ནང་ གཞུང་འབྲེལ་གྱི་ཁ་
སྦེ་ ལག་ལེན་འཐབ་གནངམ་ལས་ མིང་ལུ་ཡང་ རྫོང་ཁ་ཟེར་བའི་ཐ་སྙད་དར་ནུག།
དུས་ཀྱི་འགྱུར་བ་དང་བསྟུན་ཏེ་ རིམ་པ་བཞིན་དུ་ འབྲུག་རྒྱལ་ཁབ་འདི་ནང་ རྒྱལ་བརྒྱུད་ཀྱི་གཞུང་ དབུ་བརྙེས་པའི་ཤུལ་
ལས་ མི་དབང་ཞིང་གཤེགས་དམ་པ་ འབྲུག་རྒྱལ་གསུམ་པ་ འཇིགས་མེད་རྡོ་རྗེ་དབང་ཕྱུག་མཆོག་གི་སྐབས་ལུ་ འཛམ་གླིང་
རྒྱལ་སྤྱིའི་ ལམ་ལུགས་དང་བསྟུན་ཏེ་ སྤྱི་ལོ་ གི་ལོ་ལུ་ འབྲུག་རྒྱལ་ཁབ་འདི་ཡང་ འཛམ་གླིང་སྤྱི་ཚོགས་ཀྱི་
འཐུས་མི་སྦེ་ འཛུལ་བཞུགས་འབད་ཞིནམ་ལས་ཚུར་ རྫོང་ཁ་འདི་ གཞུང་འབྲེལ་དུ་ རྒྱལ་ཡོངས་ཀྱི་ སྐད་ཡིག་སྦེ་ ཆ་
འཇོག་མཛད་གནང་སྟེ་ཡོདཔ་ཨིན།
སྐད་ཡིག་ཞིབ་འཚོལ་པ་ཚུ་དང་འཁྲིལ་བ་ཅིན། འབྲུག་ལུ་ཁ་རྙིང་ཤོས་ལྷོ་པའི་ཁ་ མོན་ཁ་ དགོངས་འདུས་པའི་ཁ་ ཟེར་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།གསུམ་ཡོད་མི་གི་གྲས་ལས་ རྫོང་ཁ་འདི་ ལྷོ་པའི་ཁ་ལས་བྱུང་བྱུངམ་ཨིནམ་སྦེ་ སླབ་སྲོལ་ཡོད། འབྲུག་ནང་གི་ཁ་རྙིང་ཤོས་
དེ་ཚུ་ སྐད་རིགས་མཁས་མཆོག་ཚུ་གིས་འབད་བ་ཅིན་ ད་རེས་ལས་ ལོ་ངོ་ཉུང་མཐའ་ གི་གོང་ལས་ར་ བྱུང་ཡོདཔ་སྦེ་
བཤདཔ་ཨིན།
སྟོན་པའི་སྐྱེ་རབས་ ཆོས་རྒྱལ་དྲི་མེད་ཀུན་ལྡན་དང་ རྒྱལ་བུ་དོན་གྲུབ་ཀྱི་རྣམ་ཐར་ཚུ་ནང་ ཁོང་འབྲུག་ལུ་བྱོན་ཡོད་པའི་ལོ་རྒྱུས་
ཚུ་དང་འཁྲིལ་བ་ཅིན་ དེ་བསྒང་ལས་ར་ འབྲུག་རྒྱལ་ཁབ་ཀྱི་མི་རིགས་ཚུ་ཆགས་ཡོདཔ་དང་། མི་རིགས་ཡོད་པ་ཅིན་ སྐད་
རིགས་ཡང་ རང་བཞིན་གྱིས་འོང་སྲིད་ནི་ཨིནམ་ལས་ འབྲུག་གི་ཁ་སྐད་རྙིང་ཤོས་དེ་ཚུ་ མིའི་འགྲོ་བ་ཆགས་པའི་ནམ་དུས་ལས་
ར་ བྱུང་ཡོདཔ་སྦེ་ཧ་གོ་ཚུགས་པས།
དྲི་བ།
. རྒྱལ་ཁབ་རང་རང་སོ་སོ་ལུ་ རྒྱལ་ཡོངས་སྐད་ཡིག་རེ་ ཡོད་དགོ་པའི་ ཁུངས་ག་ཅི་འོང་ནི་མས? བསམ་འཆར་བཀོད།
. སྤྱིར་བཏང་སྐད་ཡིག་དང་ རྒྱལ་ཡོངས་སྐད་ཡིག་གཉིས་ཀྱི་ ཁྱད་པར་ཕྱེས་ཏེ་བྲིས།
. འབྲུག་རྒྱལ་ཁབ་ནང་ལུ་ ཁ་སྐད་ལེ་ཤ་ཡོད་རུང་ རྫོང་ཁ་འདི་ར་ རྒྱལ་ཡོངས་སྐད་ཡིག་སྦེ་ ཆ་འཇོག་གནང་དགོ་མི་འདི་
ག་ཅི་སྦེ་ཨིན་ན? གྲོས་བསྡུར་འབད།
. རྒྱལ་ཁབ་ཆུང་རུང་ ཁ་སྐད་མ་འདྲཝ་ལེ་ཤ་བྱུང་ཡོད་མི་འདི་ ག་ཅི་སྦེ་ཨིན་ན?
. ཁྱོད་རའི་མི་སྡེ་ནང་ལུ་ ཁ་སྐད་སླབ་སྲོལ་མ་འདྲཝ་ག་ཅི་ར་ཡོད་ག? འཚོལ་ཞིབ་འབད་དེ་ གསལ་ཞུ་འབད།
. རྒྱལ་ཁབ་ཀྱི་ ལམ་སྲོལ་བདག་འཛིན་འབད་ནི་ལུ་ རྒྱལ་ཡོངས་སྐད་ཡིག་འདི་གིས་ ལྷན་ཐབས་ག་ཅི་འབད་ཚུགསཔ་
འདུག?སྐད་ཡིག་དང་རྩོམ་རིག། སློབ་རིམ་བཅུ་པ།
སྤྱིར་བཏང་ཡི་གུའི་ངོ་སྤྲོོད།
ཡི་གུ་ཟེར་མི་འདི་ ཁ་ལས་འཐོན་པའི་སྐབས་ཀྱི་སྒྲ་གདངས་ ཀ་ཁ་ལ་སོགས་པ་ཚུ་ལུ་ གོ་ནི་དང་། སྒྲ་གདངས་འཐོན་མི་
འདི་ ཤོག་གུ་ལུ་ ཕབ་སྟེ་ བྲི་མི་ཡི་གུ་དེ་ཚུ་ལུ་ ཡིག་གཟུགས་ཟེར་སླབ་ཨིན། ཡི་གུ་ངོ་མ་འདི་ དཔེར་ན། ལག་པ་
གིས་ཡི་གུ་ ཀ་ཅིག་བྲི་དགོ་པས་མནོ་བའི་ མནོ་བསམ་གཏངམ་ད་ སེམས་ཀྱི་འཆར་སྣང་ལུ་ ཡི་གུ་ཀའི་ རྣམ་པ་ཅིག་ཤར་
ཏེ་འོང་མི་འདི་ལུ་ སླབ་ཨིན། ཟེར་ མཁས་པ་ཚུ་གིས་གསུང་སྲོལ་ཡོད།
འབྲུག་རྒྱལ་ཁབ་ནང་ ཡོད་མི་ཁ་ཚུ་ལས་ ཡིག་ཐོག་ལུ་ བྲི་ནི་ཡོད་མི་ སྐད་ཡིག་འདི་ རྒྱལ་ཡོངས་སྐད་ཡིག་ རྫོང་ཁའི་
ཡི་གུ་དང་། ནང་པའི་ཆོས་ཀྱི་དཔེ་ཆ་ཚུ་གི་ ཆོས་སྐད་ཀྱི་ཡི་གུ། དེང་རབས་ཀྱི་ཤེས་ཡོན་གྱི་སྐད་ཡིག་ ཨིང་ལིཤ་གི་ཡི་གུ།
དེ་ལས་ འབྲུག་ལྷོ་མཚམས་ཁའི་ཡི་གུ་དང་བཞི་ཡོད།
འབྲུག་ཡིག་གི་འབྱུང་ཁུངས།
འབྲུག་གི་ རྒྱལ་ཡོངས་ཡི་གུ་འདི་ མགྱོགས་ཡིག་ཨིན། མགྱོགས་ཡིག་འདི་ འགོ་དང་པ་ དུས་རབས་ པའི་ནང་གུ་རུ་
རིན་པོ་ཆེའི་ཕྱག་ཞུ་སྟེ་འབྱོན་མི་ ལོ་ཙཱ་བ་ལྡན་མ་རྩེ་མང་གིས་ བུམ་ཐང་སྐུ་རྗེས་ལུ་ བརྩམས་གནང་ཡོདཔ་སྦེ་ སླབ་སྲོལ་
འདུག།
དེ་ཡང་ བོད་ཀྱི་རྒྱལ་པོ་ཁྲི་སྲོང་ལྡེའུ་བཙན་གྱིས་ རྒྱ་ཆོས་བོད་ལུ་སྒྱུརཝ་ད་ བུམ་ཐང་གི་རྒྱལཔོ་སིན་དྷུ་རཱ་ཛ་གིས་ ཤོག་ཀུ་
ཕུལ་ཡོད་པའི་ལན་ལུ་ ལྡན་མ་རྩེ་མང་གུ་རུ་རིན་པོ་ཆེའི་ཕྱག་ཞུ་སྟེ་ ཡི་གུ་བརྩམས་ཏེ་བྱིན་ནིའི་དོན་ལུ་ བཏང་བཏངམ་ཨིན།
ཟེར་སླབ་སྲོལ་ཡོད། ཡི་གུ་དེ་གི་མིང་ལུ་ ཧེ་མ་ལྷོ་ཡིག་ ཟེར་སླབ་སྲོལ་ཡོདཔ་ལས་ འབྲུག་པའི་ཡི་གུ་འགོ་དང་པ་དེ་ ལྷོ་
ཡིག་ཨིན།
རྫོོང་ཁའི་ཡི་གུའི་སྦྱོོར་བ།
འབྲུག་རྒྱལ་ཁབ་ནང་ རྫོང་ཁའི་སྐད་རིགས་ ཧེ་མ་ལས་དར་ཏེ་ཡོད་རུང་ ཡིག་ཐོག་ལུ་སྦྱོར་ཚུལ་གྱི་ གཞི་བཞག་ས་འདི་
བོད་ལུ་ ཐུ་མི་སམ་བྷོ་ཊ་གིས་ དུས་རབས་ པའི་ནང་ གསར་གཏོད་མཛད་གནང་མི་ ཆོས་སྐད་ཀྱི་སྒྲ་གཞུང་སུམ་རྟགས་དེ་
ར་ཨིན།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཨིན་རུང་ ཆོས་སྐད་ནང་ཡོད་པའི་ ཡི་གུའི་སྦྱོར་བ་ རྫོང་ཁའི་ནང་ འཇུག་མ་བཏུབ་མི་གི་རིགས་ཚུ་ སྤྱི་ལོ་ ལས་
འགོ་བཙུགས་ རྫོང་ཁའི་གྲོས་དཔོན་ བླམ་གནག་མདོག་དང་ བླམ་པདྨ་ཚེ་དབང་ སློབ་དཔོན་མགོན་པོ་བསྟན་འཛིན་ཟེར་བའི་
མཁས་གྲུབ་གཉིས་ལྡན་གྱི་ སྐྱེ་ཆེན་དམ་པ་ཚུ་གིས་ རྫོང་ཁའི་སྒྲ་བཤད་ རབ་གསལ་སྐྱ་རེངས་དང་པོ། ཟེར་མི་ཅིག་ གསར་
རྩོམ་མཛད་གནང་ཞིནམ་ལས་འགོ་བཙུགས་ རྫོང་ཁའི་ངག་གཤིས་དང་འཁྲིལ་བའི་ ཡི་གུའི་སྦྱོར་ཚུལ་གྱི་རྣམ་གཞག་སྟོན་པའི་
དཔེ་དེབ་ལེ་ཤ་ཐོན་ཡོད་པའི་གྲས་ལས་ ད་རེས་ནངས་པར་ ཡོངས་གྲགས་ཆེ་ཤོས་ཅིག་ རྫོང་ཁ་གོང་འཕེལ་ལྷན་ཚོགས་ཀྱིས་
བརྩམས་གནང་པའི་ རྫོང་ཁའི་བརྡ་གཞུང་སྣང་བ་གསར་པ། () ཟེར་མི་འདི་ཨིན།
དེ་འབདཝ་ལས་ རྫོང་ཁའི་མིང་ཚིག་ཡིག་སྡེབ་དང་ ཡིག་སྦྱོར་གྱི་རྣམ་གཞག་ཚུ་ རྫོང་ཁའི་དུས་མཐུན་གྱི་ བརྡ་གཞུང་ཚུ་དང་
འཁྲིལ་དགོཔ་ཨིན། ང་བཅས་རའི་རྫོང་ཁ་གོང་འཕེལ་གྱི་ སྐད་ཡིག་སྦྱོར་ཚུལ་གྱི་སྲིད་བྱུས་འདི་ རྫོང་ཁའི་སྐད་ཡིག་གི་རང་
གཤིས་ཉམས་སྲུང་གི་ཐོག་ལས་ ཉེན་སྐྱོབ་འབད་ཚུགས་པའི་ ཟུང་འབྲེལ་ཐབས་ལམ་གྱི་ལག་ལེན་ལུ་ རྩ་བ་བཟུང་སྟེ་ཡོདཔ་
ཨིན།
དྲི་བ།
. འབྲུག་གི་ཡི་གུ་ངོ་མ་ག་ཅི་ཨིན་ན? འདི་ག་གིས་བརྩམས་ནུག་གོ?
. འབྲུག་གི་ ཡི་གུ་ངོ་མ་ལུ་ མིང་གི་རྣམ་གྲངས་ ག་དེ་སྦེ་ར་འདུག་གོ?
. རྫོང་ཁའི་ཡིག་སྦྱོར་གྱི་རྣམ་གཞག་འདི་ འགོ་དང་པ་ག་གིས་བརྩམས་གནང་ནུག་གོ?
. རྫོང་ཁའི་ཡིག་སྦྱོར་ལྷབ་སྟེ་ སྐད་ཡིག་ཡར་རྒྱས་གཏང་ནི་ལུ་ ཕན་ཐབས་ག་དེ་སྦེ་ འོང་ནི་ཨིན་མས་གོ?
ཡི་གུའི་ཕྱག་རྒྱུན།
ཡི་གུའི་རིག་རྩལ་དེ་ ཧེ་མ་ལས་ཡོད་པའི་ མཁས་དབང་ཚུ་བརྒྱུད་དེ་ དུས་རབས་བཅུ་བདུན་པའི་ནང་ལས་ དགེ་འདུན་གྲྭ་
ཚང་གི་སྒྲ་པའི་སྡེ་ལས་ དྲུང་ཡིག་རྟ་མགྲིན་དབང་རྒྱལ་དང་ བུམ་ཐང་ཆོས་རྗེ་ ངག་དབང་བསོད་ནམས་ཚུ་གི་ ཕྱག་རྒྱུན་ལས་
འབྲུག་ནུབ་ཕྱོགས་ཁ་ཐུག་ལུ་ དར་ཁྱབ་སྦོམ་སྦེ་ བྱུང་པའི་ཁར་ དུས་རབས་ཉི་ཤུ་པའི་ནང་ འབྲུག་རྒྱལ་རིམ་འབྱོན་ཚུ་
གི་ བཞུགས་གནས་གཙོ་བོ་ འབྲུག་ཤར་ཕྱོགས་ བུམ་ཐང་ཁ་ཐུག་ཨིནམ་ལས་བརྟེན་ སློབ་དཔོན་འགངས་ཆེན་སོགས་
ཀྱི་ ཕྱག་རྒྱུན་ལས་ ཡི་གུའི་རིག་པ་ལུ་མཁས་པའི་མི་རིགས་ ས་གནས་དེ་ཁ་ལས་ཕར་མང་སུ་ དར་ཁྱབ་སོང་ནུག།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
སྤྱི་ལོ་ ལས་ རྒྱལ་ཁབ་གོང་འཕེལ་གྱི་འཆར་གཞིའི་ལས་རིམ་འགོ་བཙུགསཔ་ད་ རིག་གཞུང་སློབ་གྲྭའི་ལྟེ་བ་
རྒྱལ་ས་ཐིམ་ཕུག་སེམས་རྟོགས་ཁ་ལུ་བཙུགས་ཏེ་ སློབ་དཔོན་པདྨ་ཚེ་དབང་དང་ སློབ་དཔོན་རིན་པོ་ཆེ་ནོར་བུ་དབང་ཕྱུག་ཚུ་གི་
ཕྱག་རྒྱུན་ལས་ ཡི་གུའི་སྦྱང་བ་ཚུ་སློབ་སྟོན་གནང་ཡོད་མི་ལུ་བརྟེན་ཏེ དེ་ནང་ལས་ཐོན་པའི་ སློབ་ཕྲུག་ཚུ་གིས་ རྫོང་ཁག་ཆ་
མཉམ་གྱི་ སློབ་གྲྭ་ཚུ་ནང་ ཡི་གུ་མགྱོགས་ཚུགས་གཉིས་ཀྱི་ རིག་རྩལ་ཡར་རྒྱས་འགྱོ་བའི་བསྒང་ ཡོདཔ་མ་ཚད་ འབྲུག་
རྒྱལ་བཞི་པའི་སྐབས་ལས་ ཆོས་སྡེ་སྔར་ལས་ལྷགཔ་ གོང་འཕེལ་བཏང་གནང་སྟེ་ དགེ་འདུན་གྲྭ་ཚང་གིས་གཙོས་པའི་ ཆོས་
སྡེ་ཚུ་ནང་ བཤད་སྒྲུབ་སློབ་གྲྭའི་སྡེ་མང་རབས་ཅིག་བཙུགས་ཏེ་ཡོདཔ་ལས་ ད་རེས་ནངས་པར་ དེ་ཚུའི་ནང་ལས་ཡང་
ཡིག་རྩལ་དར་ཁྱབ་ བྱུང་དང་འབྱུང་བཞིན་དུ་ཡོད།
ཡི་གུ་ལྷམ་པ་དེ་གཉིས་ལས་ སྤྱིར་བཏང་ཡོངས་གྲགས་ལུ་ ཆོས་ཀྱི་དཔེ་ཆ་དང་ དཔེ་དེབ་དཔེ་སྐྲུན་འབད་ནི་ཚུ་དང་། དེ་ལས་
སྒོ་ཡིག་དང་ སྒོ་བྱང་། བརྡ་བྱང་། འབྱོན་པ་ལེགས་སོ།། ལ་སོགས་པའི་ ཡི་གུ་རྡིག་རྡིགམ་ཚུ་གི་དོན་ལུ་ ཚུགས་ཡིག་
ལག་ལེན་འཐབ་དོ་ཡོདཔ་དང་། ཡིག་ཆུང་དང་ ཟིན་བྲིས་ གཏང་ཡིག་ ལ་སོགས་པའི་ རང་གི་ལགཔ་གིས་བྲི་དགོ་པའི་
རིགས་ལུ་ མགྱོགས་ཡིག་འདི་ར་ གཡོག་བཀོལ་དོ་ཡོདཔ་ཨིན། ཨིན་རུང་ ད་རེས་ནངས་པར་འཕྲུལ་ཆས་ཀྱི་ མཐུན་རྐྱེན་
ལངམ་སྦེ་ཐོན་ཡོད་པའི་དབང་གིས་ གཏང་ཡིག་ཚུ་གི་དོན་ལུ་ཡང་ མང་ཤོས་ར་ ཚུགས་ཡིག་འདི་ར་ ལག་ལེན་འཐབ་ཨིན་
མས།
དེ་འབདཝ་ད་ འབྲུགཔ་རང་གི་ཐུན་མོང་མ་ཡིན་པའི་ཡི་གུ་ངོ་མ་འདི་ མགྱོགས་ཡིག་འབདཝ་ལས་ རང་གི་རྒྱལ་ཁབ་ཀྱི་
ཁྱད་ཆོས་དང་ ངོ་རྟགས་ཚུ་ མི་ཉམས་གོང་འཕེལ་བཟོ་ནི་གི་དོན་ལུ་ མགྱོགས་ཡིག་གི་འབྲི་སྲོལ་འདི་ ཉམས་མ་བཅུག་པར་
བདག་འཛིན་འཐབ་སྟེ་ དར་ཁྱབ་གཏང་དགོཔ་འདི་ ག་ཅི་དེ་ གལ་ཆེ་ཏོག་ཏོ་ཅིག་ཨིན་ནོ།
དྲི་བ།
. མགྱོགས་ཡིག་འབྲི་སྲོལ་འདི་ དར་ཁྱབ་ག་དེ་སྦེ་ར་བྱུང་ནུག་གོ?
. མགྱོགས་ཡིག་དང་ ཚུགས་ཡིག་གཉིས་ ག་ཅིའི་སྐབས་ལུ་ར་ ལག་ལེན་འཐབ་ཨིན་ན?
. མགྱོགས་ཡིག་ལག་ལེན་འཐབ་ནི་ལུ་ གཙོ་བོ་བཏོན་དགོ་པའི་ཁུངས་བྲིས།
. དེང་སང་འཕྲུལ་རིགས་གོང་འཕེལ་གྱི་ འགྱུར་བ་འདི་གིས་ ང་བཅས་རའི་ རྒྱལ་ཡོངས་ཀྱི་ ཡི་གུ་བྲི་ནི་ལུ་ ཐོ་ཕོག་
ནིའི་ཉེན་ཁ་མཐོངམ་མས་ག? ག་དེ་སྦེ?

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
རྫོོང་ཁའི་མིང་ཚིག
འབྲུག་རྒྱལ་ཁབ་འདི་ དུས་རབས་ པ་འདི་ནང་ལུ་ལྷོདཔ་ད་ མི་སྡེ་དང་དཔལ་འབྱོར་གོང་འཕེལ་གྱི་ འགྱུར་རིམ་དང་བསྟུན་
ཏེ་ ཧེ་མ་རྫོང་ཁའི་ནང་ དར་ཁྱབ་བྱུང་སྟེ་ཡོད་མི་གི་ ཐ་སྙད་ཚུ་གིས་ ལང་མ་ཚུགས་པའི་དུས་སྐབས་ནང་ལྷོད་དེ་ཡོད། དེ་
གིས་སྦེ་ དེང་རབས་ཀྱི་རྫོང་ཁའི་ནང་ལུ་ ཧེ་མ་གི་རྫོང་ཁ་ནང་སླབ་སྲོལ་མེད་པའི་ མིང་ཚིག་མང་རབས་ཅིག་ གསར་བཟོ་འབད་
དགོཔ་ ཐོན་དང་འཐོན་བཞིན་དུ་ཡོད།
རྫོང་ཁའི་ནང་ མིང་ཚིག་གསར་བཟོ་འབད་དགོཔ་འཐོནམ་ད་ དང་པ་ རྒྱལ་ཁབ་ནང་ཡོད་པའི་ ཁ་སྐད་ཀྱི་རིགས་མ་འདྲཝ་ཚུ་
ནང་ལས་ གདམ་འཐུ་འབད་ནི་དང་། དེ་ནང་མེད་པ་ཅིན་ ཆོས་སྐད་ནང་ལས་འཐོན་མི་ཚུ་ལུ་བལྟ་སྟེ་ གདམ་འཐུ་འབདཝ་ཨིན།
གཉིས་པ་ དེ་གིས་ཡང་ མ་འགབ་མི་ཚུ་ ཁ་ལས་སླབ་ངོ་ གང་བདེ་དང་ དོན་དག་བརྡ་འཕྲོདཔ་ གང་འཇམ་ལུ་ གཙོ་བོར་
བཏོན་ཏེ་ མིང་ཚིག་གི་ཐ་སྙད་ གསར་བཟོ་འབད་དོ་ཡོདཔ་ཨིན།
གསུམ་པ་ འཛམ་གླིང་རྒྱལ་ཁབ་མང་ཤོས་ནང་ ཡོངས་གྲགས་སླབ་སྲོལ་ཡོད་མི་ མིང་ཚིག་ཚུ་གིས་གཙོས་པའི་ ཐ་སྙད་
གཞན་ཚུ་ ཨིང་ལིཤ་གི་ རྗོད་སྒྲ་རང་འཇགས་གུར་ རྫོང་ཁའི་ནང་ཡིག་སྡེབ་ གཏན་འཁེལ་བཟོ་སྦེ་ རྫོང་ཁའི་མིང་ཚིག་ཐ་
སྙད་ཚུ་ གསར་བཟོ་འབད་དོ་ཡོདཔ་ཨིན། དེ་བཟུམ་མའི་སྒོ་ལས་ གསར་བཟོ་འབད་མི་ རྫོང་ཁའི་མིང་ཚིག་ཐ་སྙད་ཚུ་ རིམ་
པ་བཞིན་དུ་ རྫོང་ཁ་གོང་འཕེལ་ལྷན་ཚོགས་ཀྱིས་ གཏན་འཁེལ་དང་ ཆ་འཇོག་འབད་དེ་ ཚིག་མཛོད་གསར་བཏོན་འབད་མི་ཚུ་
ལག་ལེན་གྱི་དོན་ལུ་ བཀྲམ་སྤེལ་འབདཝ་ཨིན།
དྲི་བ།
. མིང་ཚིག་གསར་བཟོ་འབད་དགོ་པའི་ ཁུངས་ག་ཅི་ཨིན་ན?
. མིང་ཚིག་གསར་བཟོ་འབད་ཐངས་ ག་དེ་སྦེ་ར་ཨིན་མས་གོ?
. ཕྱིའི་རྒྱལ་ཁབ་ལས་ ཅ་ལ་གསརཔ་འཐོནམ་ད་ དེ་ཚུའི་མིང་ རྫོང་ཁའི་ནང་ གསརཔ་བཏགསཔ་དྲག་ག་དང་། ཡང་ཅིན་
ཨིང་ལིཤ་རང་འཇགས་ར་ བཞགཔ་དྲག་ག་ བསམ་འཆར་བཀོད།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
སྐད་ཡིག་གི་ཁྱད་རྣམ་དང་སྒྲུབ་ཚུལ།
སྐད་ཡིག་གི་ཁྱད་རྣམ་དང་སྒྲུབ་ཚུལ་ངོ་སྤྲོོད།
སྐད་ཡིག་གི་ཁྱད་རྣམ་དང་ སྒྲུབ་ཚུལ་ཟེར་མི་འདི་ རྒྱལ་ཁབ་ག་ཏེ་གི་སྐད་ཡིག་ཨིན་རུང་ སྐད་ཡིག་རང་ར་སོ་སོ་ལུ་ གཞན་
དང་མ་འདྲ་བའི་ཁྱད་ཆོས་ ཡི་གུའི་བཟོ་རྣམ། སྒྲ་གདངས། རྗོད་སྒྲ། མིང་ཚིག་ཐ་སྙད་ཚུ་དང་ སྐད་ཡིག་འདི་གི་ཐོག་ལས་
གཞན་ལུ་བརྡ་སྤྲོད་འབདཝ་ད་གི་ མིང་ཚིག་བརྗོད་པའི་གོ་རིམ་སྒྲིག་ཐངས་དང་ ཕྲད་རྣམ་དབྱེ་དང་ དེ་ཚུ་གི་འཐོབ་ཐངས་ ལམ་
ལུགས་ཚུ་ལུ་སླབ་ཨིན། དེ་ཚུ་ སྐད་ཡིག་ ག་ཅི་བཟུམ་ཅིག་ནང་ལུ་འབད་རུང་ ཁག་ཆེ་བའི་སྲོག་ཤིང་བཟུམ་ཅིག་ཨིན།
སྐད་ཡིག་ཚུ་གི་ཁྱད་རྣམ་དང་སྒྲུབ་ཚུལ་ཚུ་ སྐད་རིག་མཁས་མཆོག་ཚུ་གིས་ སྐད་ཡིག་སོ་སོའི་རང་གཤིས་ལུ་བརྟག་ཞིབ་ཐོག་
ལས་ ངོས་འཛིན་འབད་འབདཝ་ཅིག་ཨིན། ཁྱད་རྣམ་དང་སྒྲུབ་ཚུལ་དེ་ཚུ་ སྐད་ཡིག་སོ་སོའི་ ཁྱད་ཆོས་མཐུན་མོང་མ་ཡིན་པ་
ཅིག་ འབད་ནི་འདི་གིས་ སྐད་ཡིག་རང་སོའི་མཚན་ཉིད་བཟུང་སྟེ་སྡོད་ནི་ལུ་ མེད་ཐབས་མེདཔ་ཅིག་ཨིན།
དྲི་བ།
. སྐད་ཡིག་གི་ཁྱད་རྣམ་ཟེར་བའི་སྐབས་ ག་ཅི་ར་ཚུད་ནི་མས་གོ?
. སྐད་ཡིག་གི་ཁྱད་རྣམ་འདི་ ག་དེ་སྦེ་ངོས་འཛིན་འབདཝ་ཨིན་ན?
. སྐད་ཡིག་གི་ཁྱད་རྣམ་འདི་ རྫོང་ཁའི་སྐད་ཡིག་རྐྱངམ་གཅིག་ལུ་ཡོདཔ་ཨིན་ན?
. རྫོང་ཁའི་སྐད་ཡིག་འདི་ ཚ་གྱང་ག་དེ་སྦེ་འབག་སྟེ་ ལྷབ་དགོཔ་འདུག་གོ?
འབྲུག་གི་རྒྱལ་ཡོངས་སྐད་ཡིག་རྫོོང་ཁའི་ཁྱད་རྣམ།
རྫོང་ཁའི་སྐད་ཡིག་གི་ཁྱད་རྣམ་འདི་ ཡི་གུ། སྒྲ་གདངས། རྗོད་སྒྲ། མིང་ཚིག་གི་ཐ་སྙད། སྐད་ཡིག་སྒྲུབ་ཚུལ་དང་ ལྔ་སྦེ་
ཡོདཔ་ཨིན།
ཡི་གུ།
རྫོང་ཁའི་ཡི་གུའི་ཁྱད་རྣམ་འདི་ ཡི་གུའི་སྐྱེ་གནས་ ཡི་གུའི་གྱངས་ཁ་ ཡི་གུའི་བཟོ་རྣམ་དང་ གསུམ་ལུ་ཆ་བཞག་དགོཔ་
ཨིན། ཡི་གུའི་སྐྱེ་གནས་ཟེར་མི་འདི་ རྫོང་ཁའི་ཡི་གུ་གསལ་བྱེད་སུམ་ཅུ་དང་ དབྱངས་བཞི་ཚུ་ ཁོག་པའི་ནང་ལས་སྐྱེཝ་ད་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
གི་ སྐྱེ་གནས་སོ་སོར་ཡོད་མི་ལུ་སླབ་ཨིན། དེ་ཡང་ ཡི་གུའི་སྐྱེ་གནས་གཙོ་བོ་ མགྲིན་པ་ རྐན་ སོ་ མཆུ་བཞི་དང་།
ཉེ་བའི་སྐྱེ་གནས་ ལྕེ་ སྣ་སྤྱི་བོ་ ཁོག་པ་བཞི་དང་བཅས་བསྡོམས་ བརྒྱད་ཡོད་མི་ཚུ་ཡང་ འོག་གི་པར་རིས་ནང་བཀོད་དོ་
བཟུམ་ཨིན།
ཡི་གུའི་གྱངས་ཁ་འདི་ རྩ་བའི་ཡི་གུ་དབྱངས་ དང་ གསལ་བྱེད་ ཨིན། དེ་གུ་སྡེབ་སྦྱོར་གྱི་དབང་གིས་ མགོ་ཅན་
འདོགས་ཅན་ འཕུལ་ཅན་ དེ་རེ་རེ་ལུ་དབྱངས་བཞི་དང་ རྗེས་འཇུག་བཅུ་ ཡང་འཇུག་གི་འཇུག་པ་དང་ མིང་མཐའ་
ཡར་འདྲེན་ཅན་ཚུ་དང་སྦེ་ རྫོང་ཁའི་ཡི་གུ་མ་འདྲཝ་ལེ་ཤ་ཡོད། དེ་ཚུ་ རྫོང་ཁའི་སྐད་ཡིག་ ཡིག་ཐོག་བྲི་ནི་ལུ་མེད་ཐབས་
མེདཔ་ཨིནམ་ལས་ གཞན་དང་མ་འདྲ་བའི་ཁྱད་རྣམ་ཨིན། ཡི་གུའི་བཟོ་རྣམ་འདི་ འབྲུག་ལུ་དུས་རབས་ པའི་ནང་ལས་དར་
མི་གི་ ལྷོ་ཡིག་འདི་ལུ་ ད་རེས་མགྱོགས་ཡིག་ཟེར་སླབ་མི་འདི་ འབྲུག་རྒྱལ་ཡོངས་ཀྱི་ཡི་གུ་ཨིན།
དྲི་བ།
. རྫོང་ཁའི་སྐད་ཡིག་གི་ ཁྱད་རྣམ་འདི་གིས་ ཨིང་ལིཤ་གི་སྐད་ཡིག་ཁྱད་རྣམ་ལུ་ཁྱབ་ཚུགས་ག? ག་ཅི་སྦེ?
. ཡི་གུའི་སྐྱེ་གནས་ ཟེར་མི་འདི་ ག་ཅི་ལུ་གོཝ་ཨིན་ན?
. རྩ་བའི་སྐྱེ་གནས་ དང་ཉེ་བའི་སྐྱེ་གནས་ ག་ཅི་ར་ཨིན་ན་ རེ་རེ་བཞིན་བྲིས།
. མགོ་ཅན་གྱི་ཡི་གུ་ ཡོད། ཟེར་མི་འདི་ ག་དེ་སྦེ་བརྩི་ནི་སྨོ?
སྒྲ་གདངས།
རྫོང་ཁའི་ཡི་གུའི་ སྒྲ་གདངས་ཀྱི་ཁྱད་རྣམ་འདི་ལུ་ ཡི་གུའི་སྒྲ་གདངས་དང་ ཕོ་མོའི་རྟགས་ཀྱི་དབྱེ་བ་བཅས་གཉིས་ཡོད། དང་
པ། སྒྲ་གདངས་ཀྱི་ཁྱད་རྣམ་འདི་ ཡི་གུ་ཚུ་ རང་སོའི་སྐྱེ་གནས་ལས་ སྐྱེ་བའི་སྐབས་ སྒྲ་ དྲག་ཞན་བར་མ་གི་ དབྱེ་བ་
ལུ་བརྟེན་ཏེ་ འབྱུངམ་ཨིན། དེ་ཡང་ ཕོ་ཡིག་ཚུ་ སྒྲ་དྲག་པ་དང་ མ་ནིང་ཚུ་ སྒྲ་རན་པ། མོ་དང་ ཤིན་ཏུ་མོ་ མོ་གཤམ་
ཚུ་ སྒྲ་ཞན་པ། ཨ་འདི་སྒྲ་མཉམ་པ་སྦེ་ ཆ་བཞག་མི་དེ་ཚུ་ སྒྲ་གདངས་ཀྱི་ཁྱད་རྣམ་ཨིན།
གཉིས་པ། སྒྲ་གདངས་ཀྱི་ཁྱད་པར་ལུ་བརྟེན་ཏེ་ ཡི་གུ་ཕོ་མོ་མ་ནིང་གི་ རྟགས་ཀྱི་དབྱེ་བ་ཚུ་ འཐོནམ་ཨིན། ཡི་གུ་ཕོ་
མོའི་ རྟགས་ཀྱི་དབྱེ་བའི་ ཁྱད་རྣམ་འདི་ སྤྱིར་བཏང་ གསལ་བྱེད་ཀྱི་ཡི་གུ་ཚུ་ ཕོའི་ཡི་གུ་དང་། དབྱངས་ཀྱི་ཡི་གུ་ཚུ་
མོའི་ཡི་གུ་སྦེ་ཆ་བཞགཔ་ཨིན། ཨིན་རུང་ གསལ་བྱེད་ཀྱི་སྐབས་ལུ་ཡང་ ཡི་གུ་ཚུ་ རང་སོའི་སྐྱེ་གནས་ལས་ འཐོན་པའི་
སྐབས་ཀྱི་ སྒྲ་དྲག་ཞན་གྱི་དབྱེ་བ་ལུ་ གཞི་བཞག་སྟེ་ ཕོ་མོའི་དབྱེ་བ་ཚུ་སོ་སོར་སྦེ་ཡོདཔ་ཨིན།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
གསལ་བྱེད་ གི་ཕོོ་མོའི་དབྱེ་བ།
ཕོ། མ་ནིང་། མོ། ཤིན་ཏུ་མོ། མོ་གཤམ། མཚན་མེད།
ཀ་ཅ་ཏ་པ་ཙ། ཁ་ཆ་ཐ་ཕ་ཚ། ག་ ཇ་ ད་ བ་ ང་ ཉ་ ན་ མ། ར་ ལ་ ཧ། ཨ།
ཛ་ ཝ་ ཞ་ ཟ་
འ་ ཡ་ ཤ་ ས།
སྡོོམ་ཚིག།
ཀ་ཅ་ཏ་པ་ཙ་རྣམས་ཕོོ། །ཁ་ཆ་ཐ་ཕོ་ཚོ་མ་ནིང་། །ག་ཇ་ད་བ་ཛོ་ཝ་ཞ། །ཟ་འ་ཡ་ཤ་ས་རྣམས་མོ། །ང་ཉ་ན་མ་ཤིན་
ཏུ་མོ། །ར་ལ་ཧ་ནི་མོ་གཤམ་སྟེ། །ཨ་ནི་མཚོན་མེད་ཅེས་ཀྱང་བྱ།།
རྗེས་འཇུག་གི་ཕོོ་མོའི་དབྱེ་བ།
ཕོ། མ་ནིང་། མོ།
ག་ད་བ་ས། ན་ར་ལ། ང་མ་འ།
སྡོོམ་ཚིག། ག་ད་བ་ས་བཞི་རྣམས་ཕོོ། །ང་མ་འ་གསུམ་མོ་ཡིན་ཞིང་། །ན་ར་ལ་གསུམ་མ་ནིང་ངོ་།།
སྔོན་འཇུག་གི་ཕོོ་མོའི་དབྱེ་བ།
ཕོ། མ་ནིང་། མོ། གཤིན་ཏུ་མོ།
བ། ག་ད། འ། མ།
སྡོོམ་ཚིག། བ་ཕོོ་ག་ད་གཉིས་མ་ནིང་། །འ་མོ་མ་ནི་ཤིན་ཏུ་མོ།།
གཉིས་པ་ ཡི་གུ་ཕོ་མོའི་ཁྱད་པར་ལུ་བརྟེན་ཏེ་ དུས་འདས་པ་ མ་འོངས་པ་ ད་ལྟ་བ་དང་ དངོས་པོ་བདག་གཞན་གྱི་ གོ་
དོན་ཚུ་སྟོན་དོ་ཡོདཔ་ཨིན། དེ་ཚུ་ ཞིབ་ཞིབ་འབད་ རྟགས་ཀྱི་འཇུག་པ་ནང་ལས་ འཐོན་ནི་ཡོད།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
དྲི་བ།
. ཡི་གུའི་སྒྲ་གདངས་ཟེར་བའི་གོ་དོན་བྲིས།
. ཡི་གུའི་ ཕོ་མོའི་དབྱེ་བ་ཚུ་ ག་ཅི་ལུ་བརྟེན་ཏེ་བྱུངམ་ཨིན་ན?
. དབྱངས་དང་གསལ་བྱེད་གཉིས་ལུ་ མིང་གི་རྣམ་གྲངས་ག་དེ་སྦེ་ར་ཡོདཔ་སྨོ?
རྗོད་སྒྲ།
རྗོད་སྒྲའི་ཁྱད་རྣམ་ལུ་ཡི་གུ་ རྐྱང་པ་ འདོགས་ཅན་ མགོ་ཅན་ རྗེས་འཇུག་ཅན་ སྔོན་འཇུག་ཅན་ དབྱངས་ལྡན་གྱི་རྗོད་སྒྲ་དང་
དབྱེ་ཁག་དྲུག་ཡོད། དེ་ཚུ་གི་ཁ་གསལ་ རྫོང་ཁའི་བརྡ་གཞུང་གི་ རྗོད་སྒྲའི་ལེའུ་ནང་ བཀོད་དེ་ཡོད། དེ་མ་ཚད་ པྱ་ཕྱ་བྱ་
དང་ མིང་མཐའ་ཡར་འདྲེན་གྱི་ཡི་གུ་ཚུ་ རྫོང་ཁའི་ངག་གཤིས་དང་འཁྲིལཝ་ད་ དམིགས་བསལ་སྦེ་རྗོད་སྒྲ་བཏོན་དགོཔ་ཡོད།
དེ་ཡང་བརྡ་གཞུང་ནང་ རྫོང་ཁའི་རྗོད་སྒྲའི་རྣམ་གཞག་ནང་ཡོད་མི་ལུ་བལྟ་སྟེ་ ལེགས་ཤོམ་འབད་ཧ་གོ་དགོ།
རྒྱབ་རྟེན།
. རྫོང་ཁ་གོང་འཕེལ་ལྷན་ཚོགས་ཀྱི་ གོང་རིམ་རྫོང་ཁའི་བརྡ་གཞུང་ ཤོག་གྲངས་- ནང་ཡོད།
. རྫོང་ཁ་གོང་འཕེལ་ལྷན་ཚོགས། རྫོང་ཁའི་རྗོད་སྒྲ་ངག་རྒྱུན་དག་པའི་ཁྲུས་ཆུ།
མིང་ཚིག་གི་ཐ་སྙད།
རྫོང་ཁའི་མིང་ཚིག་གི་ཐ་སྙད་ཁྱད་རྣམ་ལུ་ རྫོང་ཁའི་ངག་གཤིས་ལས་གྲུབ་པའི་མིང་ཚིག་ཐ་སྙད། ཆོས་སྐད་ སྒྱུར་བཅོས་ལས་
འགྲུབ་པའི་མིང་ཚིག་ཐ་སྙད། ཁ་སྐད་གཞན་ལས་དར་བའི་མིང་ཚིག་ཐ་སྙད། མིང་ཚིག་གསར་བཟོའི་ཐ་སྙད་དང་བཞི་ཡོད།
. རྫོང་ཁའི་ངག་གཤིས་ལས་གྲུབ་པའི་ མིང་ཚིག་གི་ཐ་སྙད་ཟེར་མི་འདི་ ཆོས་སྐད་དང་ སྐད་ཡིག་གཞན་ལས་ སྒྱུར་བཅོས་
འབད་འབདཝ་མེན་པར་ ང་བཅས་རའི་ རྒྱལ་ཁབ་ནང་ལས༌ར་ བྱུང་ཡོད་པའི་ཐ་སྙད་ཅིག་ལུ་གོ་ནི་ཨིན། དཔེར་ན་ ལག་
རྒྱན། འོན་ཇུ། གླེན་གོ། གླེན་གོམོ། གནསམོ། རྨགཔ། ཟེར་དོ་བཟུམ་ཚུ་ཨིན།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
. ཆོས་སྐད་སྒྱུར་བཅོས་ལས་གྲུབ་པའི་ མིང་ཚིག་གི་ཐ་སྙད་ཟེར་མི་འདི་ ཆོས་སྐད་ཀྱི་མིང་ཚིག་ཚུ་ལས་ རྟ་དྲངས་ཏེ་ རྫོང་
ཁའི་མིང་ཚིག་བཟོ་ཡོད་མི་ཚུ་ལུ་ གོ་ནི་ཨིན། དཔེར་ན། འདུན་ས། དེང་རབས། དེང་སང་། འདེམས་ཁོངས། སྤྱི་
ཚོགས། མཁོ་ཆས། ཟེར་མི་ཚུ་ཨིན།
. ཁ་སྐད་གཞན་ལས་དར་བའི་ མིང་ཚིག་གི་ཐ་སྙད་ཟེར་མི་འདི་ རྫོང་ཁའི་ངག་གཤིས་དང་ ཆོས་སྐད་གཉིས་ལས་མེན་པར་
ཁ་སྐད་གཞན་ལས་བརྟེན་ཏེ་ བྱུང་ཡོད་པའི་ མིང་ཚིག་ཚུ་ལུ་གོ་ནི་ཨིན། དཔེར་ན། བཱསི། རེལ་ལི། ཨེ་པཱལ། ཁ་
རང་། པི་སི། ཀི་དེབ། ཀང་ཊ། ཟེར་མི་ཚུ་ཨིན། དེ་སྐབས་ རྫོང་ཁའི་དབྱངས་གསལ་ནང་མེད་པའི་ ལེགས་སྦྱར་
གྱི་ གསལ་བྱེད་ ལོག་པའི་ཡི་གུ་དང་ ཐུག་པའི་ཡི་གུ་ཡང་ ལག་ལེན་འཐབ་དགོཔ་འཐོནམ་ཨིན།
. མིང་ཚིག་གསར་བཟོའི་ཐ་སྙད་ཟེར་མི་འདི་ རྒྱལ་ཁབ་ཡར་རྒྱས་ཀྱི་འགྱུར་བ་དང་འཁྲིལ་ཏེ་ ཆོས་སྐད་དང་ རྫོང་ཁའི་
ངག་གཤིས་གཉིས་ཆ་རའི་ནང་མེད་པའི་ མིང་ཚིག་གསརཔ་ བཟོ་དགོཔ་ཐོན་མི་ལས་བརྟེན་ཏེ་ བཟོ་ཡོད་པའི་མིང་ཚིག་
དཔེར་ན་ ཕབ་ལེན། ཡོངས་འབྲེལ་ཁ་བྱང་། གློག་བརྙན། རྒྱང་མཐོང་། གླུ་སྒྲོམ། འཁྱེག་སྒྲོམ། ཟེར་མི་ཚུ་ཨིན།
མིང་ཚིག་གི་ཐ་སྙད་དེ་ཚུ་ རེ་རེ་བཞིན་དུ་གི་ འབྱུང་རབས་ལས་འགོ་བཙུགས་ཏེ་ ངེས་ཚིག་དང་ སྒྲུབ་ཚུལ་ གོ་དོན་དང་བཅས་
པ་ག་ར་ ཚིག་མཛོད་ཚུ་ནང་ལས་ འཐོན་ནི་ཡོད།
དྲི་བ།
. རྗོད་སྒྲའི་ཁྱད་རྣམ་གྱི་དབྱེ་བ་ ག་དེ་སྦེ་ར་འདུག་གོ?
. མིང་ཚིག་གི་ཐ་སྙད་དབྱེ་བ་ བཞི་ཡོད་མི་ རེ་རེ་ལུ་ དཔེ་ རེ་བྲིས།
. མིང་ཚིག་གསར་བཟོ་འབད་བའི་སྐབས་ལུ་ གདོང་ལེན་ག་ཅི་ར་འབྱུང་ནི་མས? བསམ་ཞིབ་འབད་དེ་བྲིས།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
སྐད་ཡིག་སྒྲུབ་ཚུལ།
སྐད་ཡིག་སྒྲུབ་ཚུལ་གྱི་ཁྱད་རྣམ་འདི་ལུ་ རྫོང་ཁའི་ཡིག་སྡེབ་
ཐོག་ལས་སྐད་ཡིག་སྒྲུབ་ཚུལ་དང་། ཕྲད་རྣམ་དབྱེའི་ཐོག་
ལས་སྐད་ཡིག་སྒྲུབ་ཚུལ། མིང་ཚིག་བརྗོད་པའི་ཐོག་ལས་སྐད་
ཡིག་སྒྲུབ་ཚུལ་དང་ཁག་གསུམ་ཡོད།
• ཡིག་སྡེབ་ཐོག་ལས་སྐད་ཡིག་སྒྲུབ་ཚུལ་ཟེར་མི་འདི་
རྫོང་ཁའི་སྐད་ཡིག་འདི་ ཡིག་སྦྱོར་ལུ་བརྟེན་པའི་སྐད་
ཡིག་འབད་ནི་འདི་གིས་ དངོས་པོ་དང་བྱ་བ་ཚུ་གི་ གོ་
དོན་ག་ར་ དབྱངས་གསལ་སོ་བཞི་ལས་བརྟེན་པའི་
ཡིག་སྡེབ་སོ་སོའི་ ཐོག་ལས་བསྒྲུབ་དགོཔ་འདི་ སྐད་ཡིག་སྒྲུབ་ཚུལ་གྱི་ཁྱད་རྣམ་ཨིན། ང་བཅས་རའི་ རྫོང་ཁའི་ནང་སླབ་
སྲོལ་ཡོད་པའི་ ཁ་སྐད་ག་ར་ ཡི་གུའི་སྡེབ་ཀྱི་ཐོག་ལུ་ ཕབ་བཏུབ་སྦེ་ཡོདཔ་ཨིན།
དེ་འབད་ནི་དེ་གིས་ ཚིག་གཅིག་ལུ་ རྗོད་སྒྲ་མ་འདྲ་བའི་ ཁྱད་པར་ག་དེ་འབད་ར་འབྱུང་རུང་ སྡེབ་འདི་ གཅིག་འབད་ར་གནས་
ནི་ཨིནམ་ལས་ ཡི་གུའི་སྡེབ་ཀྱིས་ ཁ་སྐད་ཚུ་ གནམ་མེད་ས་མེད་ འགྱུར་འགྱོ་མ་བཅུག་པར་གནས་ཚུགས་ནི་དང་། རྗོད་
སྒྲ་ཅོག་འཐད་རུང་ གོ་དོན་སོ་སོ་ཡོད་མི་ཚུ་ ཡིག་སྡེབ་ཡང་སོ་སོ་འབད་ར་ འབྲི་སྲོལ་ཡོདཔ་ལས་ དེ་ཚུ་གིས་འབད་ རྫོང་
ཁའི་ཁ་སྐད་འདི་ ཉམས་འགྱུར་མེད་པར་ གནས་ཚུགས་མི་འདི་ལུ་ ཡིག་སྡེབ་ཐོག་ལས་སྐད་ཡིག་སྒྲུབ་ཚུལ་ཟེར་སླབ་ཨིན།
དེ་ཚུ་རྫོང་ཁའི་ཚིག་མཛོད་དང་ དོན་ཚན་ཕྱོགས་སྡེབ་ཚིག་མཛོད་དང་ རྗོད་སྒྲ་ཕྱོགས་སྡེབ་ཚིག་མཛོད་ཚུ་ནང་ ཁ་གསལ་ཡོད།
• ཕྲད་རྣམ་དབྱེའི་ཐོག་ལས་ སྐད་ཡིག་སྒྲུབ་ཚུལ་གྱི་ཁྱད་རྣམ་འདི་ རྫོང་ཁའི་ཁ་སྐད་ནང་ལག་ལེན་འཐབ་སྲོལ་ཡོད་པའི་
ཚིག་གི་སྦྱོར་བ་ཚུ་ ཆོས་སྐད་ནང་ཡོད་དོ་བཟུམ་ རྫོང་ཁའི་བརྡ་གཞུང་ནང་ལུ་ཡང་ རྣམ་དབྱེ་བརྒྱད་དང་ རྗེས་འཇུག་ལུ་
ལྟོས་དགོ་པའི་ཕྲད། ཕྲད་རང་དབང་ཅན་ལུ་ སྡེ་ཚན་ཅན་གྱི་ཕྲད་དང་ རྐྱང་པའི་ཕྲད་ཟེར་མི་ཚུ་གི་ཐོག་ལས་ འཇུག་ཚུལ་
ཚུ་མ་ཚང་ཚངམ་འབད་སྟོན་ཏེ་ ཁ་སྐད་ཚུ་ ཕྲད་རྣམ་དབྱེའི་ཐོག་ལས་ཡང་ འཇུག་པ་ཚུ་བཟོ་ཡོད་མི་འདི་ ཕྲད་རྣམ་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
དབྱེའི་ཐོག་ལས་ རྫོང་ཁའི་སྐད་ཡིག་སྒྲུབ་ཚུལ་གྱི་ཁྱད་རྣམ་ཨིན།
• མིང་ཚིག་བརྗོད་པའི་ཐོག་ལས་ རྫོང་ཁའི་སྐད་ཡིག་གི་ ཁྱད་རྣམ་སྒྲུབ་ཚུལ་འདི་ རྫོང་ཁའི་ནང་ ལག་ལེན་འཐབ་སྲོལ་
ཡོད་པའི་ མིང་ཚིག་བརྗོད་པའི་ལམ་ལུགས་ཚུ་ ཡི་གུའི་སྦྱོར་བ་གི་སྐབས་ལུ་ མིང་ མིང་གི་ཁྱད་ཚིག་ བྱ་ཚིག་ བྱ་
བའི་ཁྱད་ཚིག་ལ་སོགས་པའི་དབྱེ་བ་དང་། བརྗོད་པ་ལུ་ཡང་ བརྗོད་པ་རྐྱང་པ་དང་ བརྗོད་པ་ཆ་ཚང་ བརྗོད་པ་སྣ་བསྡུས།
ཚིགས་བཅད་ཀྱི་བརྗོད་པ། ཟེར་མི་ཚུ་གི་ཐོག་ལས་ རྣམ་གཞག་ཚུ་བཟོ་སྟེ་ སྐད་ཡིག་འདི་ མིང་ཚིག་བརྗོད་པའི་ རྣམ་
གཞག་དང་ལྡནམ་འབད་བཟོ་ཡོད་མི་འདི་ མིང་ཚིག་བརྗོད་པའི་ཐོག་ལས་ རྫོང་ཁའི་སྐད་ཡིག་གི་སྒྲུབ་ཚུལ་ཨིན།
དྲི་བ།
. རྫོང་ཁའི་ཡི་གུ་ལུ་ སྡེབ་ཀྱི་རྣམ་གཞག་མེད་པ་ཅིན་ དཀའ་ངལ་ག་ཅི་ར་འབྱུང་འོང་གོ?
. བརྗོད་པ་ལུ་ དབྱེ་བ་ག་དེ་སྦེ་ར་འདུག་གོ?
. རྫོང་ཁའི་སྐད་ཡིག་གི་ཁྱད་རྣམ་འདི་ ག་ཅི་འབད་ཤེས་དགོཔ་ཨིན་ན?
གཤམ་འཁོད་དོན་ཚོན་ཐོག་ལུ་ ཁྱེད་རའི་ཆ་རོགས་དང་ ཕོམ་སྤུན་ཆ་ཚུ་དང་གཅིག་ཁར་ གྲོས་བསྡུར་འབད་དེ་
གནས་ཚུལ་ལེགས་ཤོམ་རེ་འཐོབ་པ་ཅིན་ སློབ་ཁང་ནང་ གསལ་བཤད་འབད།
ཀ-. ཁ་སྐད་ལུ་ འདི་དང་འཁྲིལ་བའི་ཡི་གུ་ཅིག་ ཡོདཔ་དང་མེད་པའི་ ཕན་གནོད་ ག་དེ་སྦེ་ར་འོང་ག?
ཁ-. ཁ་སྐད་ལུ་ ཕྲད་རྣམ་དབྱེ་གི་ལམ་ལུགས་འདི་ ཡོདཔ་དང་མེད་པའི ཕན་གནོད་ ག་དེ་སྦེ་འོང་ག?

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
དག་ཡིག་སློབ་སྦྱོོང་།
༼པ་ལས་ ཨ་ཚུན།༽

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
སློབ་རིམ་བཅུ་པའི་དག་ཡིག་ཕྱོགས་སྒྲིག།
པ་སྡེ། བློ་ཡིས་དཔྱད་ནི་ད་དཔྱད་ལ། །དུམ་བུར་བཅད་པ་བ་བཅད་དོ།།
ལུས་ཀྱི་དཔྱི་སྨོད་ད་དཔྱི་ལ། །ཐུན་མོང་སྤྱི་ཁྱབ་ས་སྤྱི་འོ།།
རྟུལ་ཕོོད་དཔའ་བ་ད་དཔའ་སྟེ། །མཛེས་པའི་སྤ་བ་ས་སྤ་འོ།།
དཔང་འཛུག་དཔང་པོ་དས་འཕུལ་ཅན། །མཐོ་དམན་དཔངས་ལ་ཡང་འཇུག་ཡོད།།
སྤང་ཐང་སྤང་བླང་ས་སྤང་དང་། །གཏོར་མའི་པང་ལེབ་པ་རྐྱང་ཡིན།།
སྟག་གི་པགས་པ་པ་རྐྱང་ལ། །སྟག་ལྤགས་འབྲི་ཚེ་ལ་ལྤགས་ཡིན།།
ཕུན་ཚོོགས་དཔལ་ནི་ད་དཔལ་ཏེ། །གོང་དུ་སྤེལ་བ་ས་སྤེལ་ཡིན།།
ཆོས་ཀྱི་པོ་སྟི་པ་རྐྱང་ལ། །རི་ཡི་སྤོ་ནི་ས་སྤ་འོ།།
ཐུར་དུ་དཔྱང་བ་ད་དཔྱང་དང་། །སྤྱོང་ལོང་སྤྱོང་ཀི་སྤྱོང་འཁྱམས་དང་།།
སྤྱོང་ཀ་སྤྱོང་དྲུང་སྤྱོང་ཁྱི་སོགས། ས་སྤྱོང་ཡིན་པར་ཤེས་པར་བྱའོ།།
དྲི་བ། འོག་ལུ་ཡོད་པའི་ རྗོད་ཚིག་གི་ས་སྟོང་ནང་ལུ་ ཚིག་ག་ཅི་འོང་དགོཔ་འདུག་ག་ ཐིག་ཁྲམ་ནང་ཡོད་པའི་ ཡི་གུ་ཚུ་ གདམ་འཐུ་འབད་
དེ་ ཚིག་བཟོ་བཙུགས་ཐོག་ལས་ ས་སྟོང་སུབས།
ད བ ཅ ད ད
ས པྱ ཞི ཨ པ
ག ང ད ཧ འ
ད པ ང་ པོ་ བོ་
ལ ཏ ཐ མ འ

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཀ སྤ འོ་ ད ན
དཔེར་ན། བརྟགས་ཤིང་་་་་་་་་་དགོ། ཟེར་བའི་ས་སྟོང་ནང་ལུ་་་་་དཔྱད་་་། ཟེར་བའི་ཚིག་གོང་གི་ཐིག་ཁྲམ་ནང་ལས་ འཐུ་
སྟེ་བཙུགས་དོ་བཟུམ།
- མི་གཉའ་རྒོད་ཚུ་ལུ་་་་་་་་་་་་་་་་་་་་་ཟེར་སླབ་ཨིན།
- གན་རྒྱ་བཟོཝ་ད་ ཚང་དགོཔ་གཅིགཔོ་འདི་་་་་་་་་་་་་་་་་འདི་ཨིན།
- ཧ་ལསཔ་ད་ཁ་ལས་་་་་་་་་་་་་་་་་་་་་་་་ཟེར་འཐོན་འགྱོཝ་མས།
- ཤིང་ཚུ་དུམ་བུ་སྦེ་་་་་་་་་་་་་་་་་་་་་་་་་་དགོ།
ཕོ་སྡེ། ཕོང་མ་ཕོང་འགྲོ་ཕོང་རྐྱང་དང་། ཕོངས་སེམས་ཕོངས་པ་ཡང་འཇུག་ཡོད།།
གནམ་འཕོང་གོ་འཕོང་འ་འཕོང་དང་། །མདའ་འཕོང་འཕོངས་ལ་འས་འཕུལ་ཡོད།།
ངན་པའི་འཕུང་བྱེད་འས་འཕུལ་ཡོད། །ཕུང་ཀྲོལ་ཕུང་པོ་སོགས་ལ་མེད།།
འཕུར་འགྲོ་འཕུར་བ་འས་འཕུལ་ཡོད། །ཕྱེ་ཕུར་ཕུར་པ་སོགས་ལ་མེད།།
དགྲ་བཅོམ་འཕོགས་པ་འས་འཕུལ་ཡོད། །སེམས་ཅན་ཕོག་ལ་འས་འཕུལ་མེད།།
ཡུལ་གྱི་ཕོལ་སྐད་ཕོལ་རྐྱང་ལ། །གོང་དུ་འཕེལ་སྐྱེད་འ་འཕེལ་ཡིན།།
བྲག་ཕུག་ཡུལ་ཕུག་རྗེས་འཇུག་ག །ནམ་ཕུགས་དང་ཕུགས་ཡང་འཇུག་ཡོད།།
གཞན་ལ་ཕོན་པ་ཕོ་རྐྱང་ལ། །མདའ་རྡོོ་འཕེན་པ་འ་འཕེན་ཡིན།།
བ་གླང་ཕྱུགས་ནི་ཕོ་ཡ་བཏགས། །ནོར་གྱིས་ཕྱུག་ལ་ཡང་འཇུག་མེད།།
གད་སྙིགས་ཕྱགས་སྙིགས་ག་སའི་ཕྱགས། །འཕྱག་པའི་བྱ་ཚིག་འས་འཕུལ་ཡོད།།
ས་ཕྱོགས་ཕྱོགས་ཞེན་ཕོ་ཡ་བཏགས། །བྱ་ཆོག་མཆོག་གྱུར་ཆ་ལས་བྱུང་།།
སོ་སོར་ཕྲལ་ནི་ཕོ་ར་བཏགས། །འཕྲལ་མགྱོགས་འཕྲལ་སྐབས་འས་འཕུལ་ཡོད།།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
དྲི་བ། འོག་གི་ མིང་ཚུ་གི་འགལ་མིང་ཚུ་ ལྟག་གི་རྩ་ཚིག་ནང་ལས་འཚོོལ།
མིང་། རྩ་ཚིག་ལས་འཚོོལ།
སེར་སྣ་ ཕངས།
ས་ཁར་འཛུལ་
འཆམ་ཁ་
སོ་སྐྱེས་
དགའ་བའི་གཏམ་
བ་སྡེ། བ་ལང་བ་གམ་བ་དན་དང་། བ་སྤུ་བ་མེན་བ་རྐྱང་ངོ་།།
བག་མ་བག་མེད་ཡང་འཇུག་མེད། །བགས་ཀྱིས་འགྲུབ་ལ་ཡང་འཇུག་ཡོད།།
བང་ཆེན་བང་རྒྱུག་བང་མཛོོད་དང་། །ཆུ་ཡིས་བང་བངས་དུས་ཀྱི་ཁྱད། །
ཁེ་བཟང་བོགས་ལ་ག་ས་དགོས། །ཤིང་ལས་བོག་ལ་ཡང་འཇུག་མེད།།
འདབ་ཆགས་བྱ་དང་བྱ་བ་དང་། །བྱ་སྤྱོོད་བྱ་ངན་བྱ་རྐྱང་ཡིན།།
སྙིང་རྗེའི་བྱམས་པ་བ་བྱམས་ལ། །རེག་བྱ་འཇམ་པ་འ་འཇམ་ཡིན།།
བྲག་ལན་བྲག་ཅ་བ་བྲག་ལ། །གཏམ་སྙན་གྲགས་པ་ག་གྲགས་ཡིན།།
མགྲིན་པའི་ལྦ་བ་ལ་ལྦ་ལ། །ཆུ་ཡི་རྦ་རླབས་ར་རྦ་འོ།།
དངོས་རྫོས་འབུལ་བ་འ་འབུལ་དང་། །སྨོན་རྫོས་བུལ་ཏོག་བུལ་རྐྱང་ཡིན།།
ཀ་བལ་བལ་པོ་བལ་རྐྱང་དང་། །རྩ་ནས་འབལ་བ་འ་འབལ་ལ།།
སྲོོག་ཆགས་སྦལ་པ་སྦལ་ལྤགས་དང་། །སྦལ་ལྕོང་ལ་སོགས་ས་སྦལ་ཡིན།།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།དྲི་བ། འོག་གི་ཀ་སྡེ་ནང་ཡོད་པའི་ རྩ་ཚིག་དང་ ཁ་སྡེ་ནང་ཡོད་པའི་ གོ་དོན་མཐུན་སྒྲིག་འབད།
ཀ་སྡེ་ ཁ་སྡེ་
ལྦ་བ་ ཚལ་ལུ་གི་བྲཝ་འདི་མངར་ཏོང་ཏོ་འདུག།
རྦ་རླབས་ ཤེས་བྱའི་ཡོན་ཏན་བླང་དོར་འབད་ཤེས་དགོ།
བླ་མ་ ཡི་གུ་བྲི་བའི་སྐབས་ ཡིག་སྡེབ་མ་འཛོལ་བར་བྲི་དགོ།
བླང་དོར་ བླ་མ་འདི་བརྟག་ཤིང་དཔྱད་དེ་བསྟེན་དགོ།
བློ་གྲོས་ ཨོལ་ལྐོག་ཁར་ལྦ་བ་འདུག།
བྲ་ ཆུའི་རྦ་རླབས་འདི་ འདྲོག་སི་སི་ཡོདཔ་ལས་ ཉེན་སྲུང་འབད།
བྲི་ རིག་པའི་བློ་གྲོས་འདི་དགོ་པ་ཅིན་འཇམ་དཔལ་དབྱངས་ལུ་གསོལ་བ་བཏབ།
མ་སྡེ། ངོ་མཚོར་རྨད་བྱུང་ར་རྨད་ལ། །བསྟོད་སྨོད་སྨོད་ནི་ས་སྨོད་ཡིན།།
ཡིད་ཀྱི་དམིགས་པ་ད་དམིགས་ལ། །རྟ་ཡི་རྨིག་པ་ར་རྨིག་གོ།།
ཐུན་མོང་མོང་ལ་ཡང་འཇུག་མེད། །དུག་ལྔའི་ཉོན་མོངས་ལ་ནི་དགོས།།
རིག་པ་རྨོངས་པ་ར་རྨོངས་དང་། །མོང་སྒར་ཡུལ་ནི་མོང་རྐྱང་ཡིན།།
འཚོོ་བྱེད་སྨོན་ནི་ས་སྨོན་ལ། །ངན་པའི་དམན་ནི་ད་དམན་ནོ།།
རྨ་ཤུལ་རྨེན་གྲི་རྨེན་ངན་སོགས། །ར་རྨེན་ཡིན་པར་ཤེས་པར་བྱ།།
མུན་པའི་སྨོག་རུམ་ས་སྨོག་སྟེ། །དགྲ་འཇོམས་དམག་ནི་ད་དམག་ཡིན།།
གནམ་གྱི་ས་སྨུག་ས་སྨུག་དང་། །ཁྱི་ཡིས་རྨུག་པ་ར་རྨུག་གོ།
བཙོག་པའི་དམེ་གྲིབ་ད་དམེ་ལ། །ཤ་ཚོན་སྨེ་བ་ས་སྨེ་ཡིན།།
གཞན་ལ་དམོད་བཏབ་ད་དམོད་དེ། །ས་ཞིང་རྨོས་པ་རྨ་སྨོོས་སོ།།སྐད་ཡིག་དང་རྩོམ་རིག། སློབ་རིམ་བཅུ་པ།
དྲི་བ། འོག་གི་ རྗོད་སྒྲ་གཅིག་མཚུངས་ཡོད་པའི་ མིང་ཚིག་ཚུ་གི་ ཁྱད་པར་བྲིས།
མིང་ཚིག གོ་དོན། མིང་ཚིག གོ་དོན།
རྨད་ སྨད་
མིག་ དམིགས་
མོངས་ མོང་
སྨན་ དམན་
ཙ་སྡེ། སྟོབས་ཤུགས་རྩལ་ནི་ར་རྩལ་ལ། །གོང་མའི་བཀའ་སྩལ་ས་སྩལ་ཡིན།།
འབིག་པའི་རྩང་ནི་ར་རྩང་ལ། །ས་གཙང་གཙང་པོ་ག་གཙང་ངོ་།།
བཙོན་ཁང་བཙོན་པ་བ་བཙོན་ལ། །ལས་ལ་བརྩོན་པ་བ་བརྩོན་ཡིན།།
གཞི་འགྱམ་རྩ་བ་ར་རྩ་ཡིན། །སྤང་གི་རྩྭ་ལ་ཝ་ཟུར་ཡོད།།
ཚོོན་གྱི་བཙག་དང་བཙག་འཐུ་དང་། །ཇ་བཙག་ལ་སོགས་བ་བཙག་ཡིན།།
མཆེ་བ་གཙིགས་པ་ག་གཙིགས་ལ། །ཁང་པའི་རྩིག་པ་ར་རྩིག་གོ།
ལུས་ཀྱི་རྩིབ་མ་ར་རྩིབ་སྟེ། །འཁོར་ལོའི་རྩིབས་ལ་ཡང་འཇུག་ཡོད།།
རྩེད་མོ་རྩེ་བ་ར་རྩེ་སྟེ། །སྙིང་ནས་བརྩེ་བ་བ་རའི་བརྩེ།།
རྗེ་བོའི་གཙོ་བོ་ག་གཙོ་ལ། །ཚོོད་མ་བཙོ་བ་བ་བཙོ་ཡིན།།
དྲི་བ།
- ལྟག་གི་རྩ་ཚིག་ནང་མེད་པའི་ མིང་གཞི་རྩ་ཡོད་པའི་ མིང་ཚིག་གཞན་ བཙུ་ཐམ་འཚོལ་ཏེ་བྲིས།
- རྩ་ཚིག་ནང་ཡོད་པའི་ བྱ་ཚིག་ཚུ་གི་ དུས་གསུམ་གྱི་ཡིག་སྡེབ་འཚོལ་ཏེ་བྲིས།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཚོ་སྡེ། ཚོ་གྲང་ཚོ་ནི་ཚོ་རྐྱང་སྟེ། །ཚོོད་མའི་ཚྭ་ལ་ཝ་ཟུར་ཡོད།།
རིས་མོའི་ཚོག་པར་རྗེས་འཇུག་ག །བར་མཚོམས་ཚོགས་ལ་ཡང་འཇུག་ཡོད།།
སྐྱོན་གྱི་མཚོང་ནི་མ་མཚོང་ལ། །མངོན་པར་འཚོང་རྒྱ་འ་འཚོང་ངོ༌།།
ནགས་ཚོལ་དགའ་ཚོལ་ཚོལ་རྐྱང་ཡིན། །ཕྱག་འཚོལ་ཞེ་ས་འ་འཚོལ་ལོ།།
བར་མཚོམས་མཚོམས་ནི་མ་མཚོམས་ལ། །བློ་ལ་འཚོམས་པ་འ་འཚོམས་ཡིན།།
ཡ་མཚོན་ངོ་མཚོར་མ་མཚོར་ལ། །བྱས་ཟིན་ཚོར་བ་ཚོར་རྐྱང་ཡིན།།
རྐང་ཚིགས་ལག་ཚིགས་ཚིགས་བཅད་སོགས། །རུས་ཚིགས་སོགས་ལ་ཡང་
འཇུག་ཡོད། །རྗོད་བྱེད་ཚིག་ནི་ཚིག་རྐྱང་སྟེ། །མེ་ཡིས་འཚིག་པ་འ་འཚིག་ཡིན།།
ལུས་ཀྱི་འཚོོ་ཁམས་འ་འཚོོ་ལ། །རྒྱ་མཚོོའི་ཆུ་མཚོོ་མ་མཚོོ་འོ།།
དྲི་བ། རྩ་ཚིག་ནང་ཡོད་པའི་ མིང་ཚིག་ཚུ་དང་ འབྲེལ་བ་ཡོད་པའི་ ཚིག་གྲོགས་གང་མང་འཚོོལ་ཏེ་བྲིས།
དཔེར་ན། ཚལ་ དགའ་ཚལ། སྐྱེད་ཚལ། ནགས་ཚལ། པད་ཚལ། ཟེར་དོ་བཟུམ།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཛོ་སྡེ། ལེགས་སྦྱོར་ཛོམྦུ་ཛོ་རྐྱང་སྟེ། །ས་འཛོམ་གླིང་ལ་འ་འཕུལ་ཡོད།།
ཤ་ཡི་མཛེར་པ་མ་མཛེར་དང་། །ལྕགས་ཀྱི་མཛེར་ཡང་མ་མཛེར་ཡིན།།
ཞེ་སའི་མཛོད་ནི་མ་མཛོད་དེ། །ཟད་པའི་འཛོད་ནི་འ་འཛོད་དོ།།
མཐུན་པའི་མཛོའ་བོ་མ་མཛོའ་ལ། །ཆུད་འཛོའ་བ་ནི་འ་འཛོའ་ཡིན།།
རྒྱགས་ཀྱི་མཛོར་བ་མ་མཛོར་ལ། །ཐུར་དུ་འཕྱང་འཛོར་འ་འཛོར་རོ།།
སྤྱོང་པོའི་མཛོངས་པ་མ་མཛོངས་ལ། །གཏོང་བའི་བརྫོངས་པ་བ་རའི་བརྫོངས།།
བསྣུན་པའི་མཛོོག་ནི་མས་འཕུལ་ཅན། །ནོར་རྫོས་རྫོོགས་པ་ར་རྫོོགས་ཡིན།།
རྫོས་སྦྱོར་རྫོས་ནི་ར་རྫོས་ཏེ། །བྱེད་བཞིན་མཛེས་ནི་མ་མཛེས་ཡིན།།
ཆུ་ཡི་རྫིང་ནི་ར་རྫིང་ལ། །ཕོན་ཚུན་འཛིང་བ་འ་འཛིང་ཡིན།།
ན་ཚོའི་མཛེ་ནད་མ་མཛེ་སྟེ། །གོས་སོགས་ཡར་རྫེ་ར་རྫེ་འོ།།
བཀོད་རྒྱ། འོག་གི་ཚིག་ཚུ་ལུ་ ཚིག་གྲོགས་བཙུགས་ཏེ་ གོ་དོན་སྟོན་ནི་ཡོད་པའི་ མིང་ཚིག་ག་དེམ་ཅིག་འཐོབ་ཚུགས་
ཚུགསཔ་ འཚོལ་ཏེ་བྲིས།
- རྫས། - མཛར། - མཛོག། - འཛམ།
ཝ་སྡེ། ཝ་མོ་ཝ་ཚོང་ཝ་ཞྭ་གྱོན། །ཝ་ཡེ་ཝ་ཁར་ཝ་ཟུར་བྲིས།།
ཝ་ར་ཎཱ་སཱིའི་ཝ་རུ་ཎའི། །ཕོ་ཝང་པི་ཝང་འཛུམ་ཝང་ཝང༌།།
ཇོ་བོ་ཝ་ཏི་བཟང་པོ་ཡི། །ཝར་ཏི་ཀ་ནང་ཝ་ལེར་གསལ།།
ཝག་ཤིང་གནམ་གྲུར་ཝང་འབྲུག་རྒྱལ། །ཝང་གི་བུ་མོས་འཁྲིད་ནས་སོང་།།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཞ་སྡེ། དྲག་ཞན་ཞན་ཁོགས་ཞན་རྐྱང་ལ། །ཞེན་ཆགས་ལ་ནི་འགྲེང་བུ་ཡོད།།
མདའ་གཞུའི་གཞུ་ནི་ག་གཞུ་སྟེ། །མར་སྣུམ་བཞུ་བ་བ་བཞུ་འོ།།
ན་ཚོོད་གཞོན་པ་ག་གཞོན་ཏེ། །རྟ་ཡི་བཞོན་པ་བ་བཞོན་ཡིན།།
སྣུམ་ཞག་ཉིན་ཞག་ཞག་རྐྱང་ལ། །འཆིང་ཞགས་ཞགས་པར་ཡང་འཇུག་ཡོད།།
འཚོོ་གཞེས་གླུ་གཞས་ག་གཞེས་ལ། །བཞེས་པ་ཞལ་བཞེས་བ་བཞེས་སོ།།
རྣམ་གཞག་མཉམ་གཞག་ག་གཞག་ལ། །ས་ལ་བཞག་ཟིན་བ་བཞག་ཡིན།།
བསྟན་ལ་གཞུག་པ་ག་གཞུག་སྟེ། །ས་ལ་བཞུགས་པ་བ་བཞུགས་སོ།།
དྲི་བ། འོག་གི་ རྗོད་ཚིག་ཚུ་ ཨིན་མེད་རྟགས་བཀལ་ནི།
མིང་ཚིག ཨིན་རྟགས། མེན་རྟགས།
གཞོནམ་ཟེར་མི་འདི་ རྟ་གུར་གཞོན་མི་ལུ་སླབ་ཨིན།
ཞགས་པ་ཟེར་མི་ ཐགཔ་ལུ་སླབ་ཨིན།
གླུ་གཞས་འཚོ་གཞེས་འདི་ ཡི་གུ་སྡེབ་ཅོག་འཐདཔ་ཨིན།
བཞེས་ཟེར་མི་འདི་ཟ་ནི་གི་ཞེ་ས་ཨིན།
ས་ལུ་གཞག་ཟེར་མི་གི་ཡིག་སྡེབ་ལུ་འཛོལ་བ་མེད།
བཞག་ཟེར་མི་ཡིག་སྡེབ་ཀྱི་ གོ་དོན་འདི་ ག་ཅི་རང་འབད་རུང་ རྩ་བར་བཞག་ནི་ལུ་
གོཝ་ཨིན།
ཟ་སྡེ། ཟ་ཁང་ཟ་ཉལ་ཟ་རྐྱང་སྟེ། །ཟས་བཟའ་བ་ལ་དུས་གསུམ་ཡོད།།
དོགས་པ་ཟ་དང་ཐེ་ཚོོམ་ཟ།། གཡང་ཟ་བག་ཟ་ཟ་རྐྱང་ཨིན།
ནོར་བུའི་གཟི་ནི་ག་གཟི་དང་། །གཟི་བརྗིད་གཟི་མདངས་ག་གཟི་ཡིན།
ནད་ཀྱིས་མནར་གཟིར་ག་གཟིར་ལ། ཆང་གིས་བཟི་བ་བ་བཟི་ཡིན།།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
དྲིན་ལན་གཟོ་བ་ག་གཟོ་ལ། །ཅ་ཆས་བཟོ་བ་བ་བཟོ་ཡིན།།
དང་པོའི་གཟོད་མ་ག་གཟོད་ལ། །ཁྲོ་མེད་བཟོད་པ་བ་བཟོད་དོ།།
ནམ་མཁའི་གཟའ་ནི་ག་གཟའ་ལ། །བཟའ་མི་རྒྱ་བཟའ་བ་བཟའ་ཡིན།།
སྤྱོན་གྱིས་གཟིཊ་པ་ག་སའི་གཟིགས། །གཅན་གཟན་གཟིག་ལ་ཡང་འཇུག་མེད།།
རྒྱ་མཚོོའི་གྲུ་གཟིངས་ག་གཟིངས་ལ། །གྱེན་དུ་གཟིང་ལ་ཡང་འཇུག་མེད།།
ཟིང་འཁྲུག་བྲེལ་ཟིང་ཟིང་རྐྱང་དང་། །མགུ་ཟིང་སོགས་ནི་ཟིང་རྐྱང་ཡིན།།
གཟན་དྲགས་གཅན་གཟན་རས་གཟན་དང་། །ཟས་ཀྱི་གཟན་སོགས་ག་གཟན་ཡིན།།
དྲི་བ། འོག་གི་མིང་ཚིག་ཚུ་ ལག་ལེན་འཐབ་སྟེ་ རྗོད་ཚིག་རེ་བཟོ།
- གཟིགས། - བཟོད་པ། - གཟི། - རས་གཟན།
འ་སྡེ། འ་དོམ་འོག་ཕྱོགས་འོ་མ་བཏུང་། །འུག་པ་འུ་སྡུག་འུར་རྡོོ་འཕོོག།
འོག་མ་འོན་པ་འོག་ཐོག་འཛུལ། །འོད་ཟེར་འོད་དཔག་མེད་དང་མཇལ།།
འོག་མིན་གནས་ལས་འུར་ལངས་འོང་། །འོད་མའི་ཚོལ་ནང་འོད་སྣང་ཤར།།
འོན་ཀྱང་འོག་སྒོར་འོ་བྱེད་པས། །འོག་གདོན་འོ་ཐུག་འཐུང་ནས་ལངས།།
འོས་འབབ་མེད་པའི་འུད་ཤོབ་བཤད། །འོབས་སུུ་འོ་བརྒྱལ་འོ་དོད་འབོད།།
དྲི་བ། འོག་གི་རྩ་ཚིག་ནང་ཡོད་པའི་མིང་ཚིག་ཚུ་ ཚིག་མཛོོད་ལག་ལེན་འཐབ་སྟེ་ ཨིང་སྐད་ནང་སྐད་བསྒྱུར་
འབད་དེ་བྲིས།
མིང་ཚིག དབྱིན་སྐད།
འོད་དཔག་མེད།
འུག་པ།
འོད་སུ།
འོད་ཟེར།
འ་དོམ།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཡ་སྡེ། ཡ་ལན་ཡ་རྐན་ཡ་ཐེམ་དང་། །ཡ་བྲལ་ཡ་མཚོན་ཡ་རྐྱང་ཡིན།།
ཡང་སྒོས་ཡང་སྙིང་ཡང་རྩེ་སོགས། །དོན་ཚོན་འཕོར་མ་སྟོན་པའི་དོན།།
སྐྱོན་འཛུགས་ཡ་ལ་ཡ་རྐྱང་ལ། །ཡག་པོའི་ཡག་ལ་རྗེས་འཇུག་ཡོད།།
ལྗིད་ཚོད་ཡང་བར་ཡང་འཇུག་མེད། །རྒྱ་ཆེའི་ཡངས་ལ་ཡང་འཇུག་ཡོད།།
གཡུང་དྲུང་གཡུང་དྭགས་ག་གཡུང་སྟེ། །གནས་ནས་དབྱུང་བ་ད་བའི་དབྱུང་།།
ལག་པས་གཡབ་གཡུགས་ག་གཡབ་ལ། །རྔ་ཡབ་རླུང་ཡབ་སྔོན་འཇུག་མེད།།
གཡར་དམ་ཁ་གཡལ་གཡུར་དུ་ཟ། །ལེ་ལོའི་རྣམ་གཡེང་ལོག་པར་གཡེམ།།
གཡས་དང་གཡོན་པ་གཡོག་པ་དང་། གཡེལ་མེད་གཡོ་སོགས་གས་འཕུལ་ལོ།།
དྲི་བ།
གོང་གི་ རྩ་ཚིག་འདི་ མི་གཉིས་ཆ་སྦེ་སྡོོད་ཞིནམ་ལས་ བློར་གཟུང་བཅུག་སྟེ་ གཅིག་གིས་གཅིག་ལུ་མིག་ཏོ་མ་
བལྟ་བར་ ལོག་ ཁ་ལས་འཕྲོ་མཐུད་དེ་བསྐྱོར་ནི།
དཔེར་ན་ གང་ཟག་དང་པ། གཡུང་དྲུང་གཡུང་དྭགས་ག་གཡུང་ངོ༌།།
གང་ཟག་གཉིས་པ། ལག་པས་གཡབ་གཡུགས་ག་གཡབ་ལ།།
གང་ཟག་དང་པ། རྔ་ཡབ་རླུང་ཡབ་སྔོན་འཇུག་མེད།།
གང་ཟག་གཉིས་པ། གཡམ་རྒྱུག་རྡོ་གཡམ་སྐྱི་གཡའ་བ།།
ར་སྡེ། ར་སྤྲོད་ར་སྦྲགས་ར་མདའ་དང་། །ར་བ་ར་མ་ར་རྐྱང་ལ།།
རྭ་ཅན་རྭ་ཐག་རྭ་དུང་དང་། །མགོ་ཡི་རྭ་ལ་ཝ་ཟུར་ཡོད།།
རབ་མཆོག་རབ་འབྲིང་རབ་རྐྱང་སྟེ། །ཚེ་རབས་སྐྱེས་རབས་ཡང་འཇུག་ཡོད།།
ཟང་རག་རག་ལས་རག་རྐྱང་ལ། །ཕྲ་རགས་རགས་ལ་ཡང་འཇུག་ཡོད།།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
གཡོ་བའི་རླུང་ནི་ར་རླུང་ལ། །གཙང་པོའི་ཀླུང་ནི་ཀ་ཀླུང་ངོ།།
རྐང་པའི་བརླ་ནི་བ་རའི་བརླ། །མཚོན་ལྡན་བླ་མ་བ་བླ་འོ།།
དྲོད་ཀྱི་རླངས་པ་ར་རླངས་ཏེ། །སྤང་བླང་ཁས་བླངས་བ་བླང་ངོ།།
ཐལ་བར་བརླཊ་པ་བ་རའི་བརླགས། །གསུང་རབས་བཀླཊ་པ་ཀ་བཀླགས་ཡིན།།
དྲི་བ། འོག་གི་ བཀོད་རྒྱ་དང་འཁྲིལ་ཏེ་ མིང་ཚིག་ཚུ་ ངོས་འཛིན་འབད། དཔེར་ན།
. སྒོ་ནོར་སེམས་ཅན་གྱི་གྲས་ཁར་ཡོད་མི་འདི་ ཕྱོགས་ཤར་ལྷོ་ལུ་ཡོད་པའི་ ཡིག་སྡེབ་ར་འདི་ཨིན།
. བསིལ་ཏོང་ཏོ་འཕུ་མི་འདི་ ཕྱོགས་་་་་་་་་་་་་་་་ལུ་ཡོད་པའི་ཡིག་སྡེབ་་་་་་་་་་་འདི་ཨིན།།
. དུད་འགྲོ་གླང་གི་མགུ་ལུ་ཡོད་མི་འདི་ ཕྱོགས་་་་་་་་་་་་ཡོད་པའི་ཡིག་སྡེབ་་་་་་་་་་་འདི་ཨིན།
ལ་སྡེ། ལ་ཆ་ལ་རྒྱ་ལ་ཕུག་དང་། །ལ་ལུང་སོགས་ནི་ལ་རྐྱང་ཡིན།།
ལག་པ་ལག་འཁོར་ལག་རྟགས་སོགས། ལག་དང་འབྲེལ་ཚེ་ལག་རྐྱང་ཡིན།
ཇི་ལྟར་ལགས་སམ་དེ་ལྟར་ལགས། །ཞེ་སའི་ལགས་ལ་ཡང་འཇུག་ཡོད།།
ལང་འཚོོ་ལང་ཤོར་ཡར་ལངས་དང་། །ལད་མོ་ལད་ཟློོས་ལད་སྲོོལ་རྒྱབ།།
ལམ་སྲོོལ་ལམ་རྒྱགས་ལམ་ལྷོང་དང་། །ལས་སྒྲིབ་ལས་འགན་རྗེས་འཇུག་ཁྱད།།
ལི་ཁྲི་ལི་ཤི་མིང་མཐའ་དང་། །ལུད་པ་ལུས་སེམས་རྗེས་འཇུག་ཁྱད།།
ལུགས་སྲོོལ་རིང་ལུགས་ཡང་འཇུག་ཡོད། །དུད་འགྲོ་ལུག་ལ་ཡང་འཇུག་མེད།།
ལོངས་སྤྱོོད་ཡང་འཇུག་ཡོད་ན་ཡང་། །ཁོམ་པའི་ལོང་ལ་ཡང་འཇུག་མེད།།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
དྲི་བ། དབྱིན་སྐད་ནང་ལུ་མིང་ཚིག་ཚུ་ གོང་གི་རྩ་ཚིག་ནང་ལས་ འཚོོལ་ཏེ་བྲིས།
དབྱིན་སྐད། རྩ་ཚིག
ལུག།
ཤ་སྡེ། ཤ་རྗེན་ཤ་རུས་ལ་སོགས་པ། ཤ་དང་འབྲེལ་ཚོད་ཤ་རྐྱང་ཡིན།།
ཁང་མིག་གྲྭ་ཤག་ཤག་རྐྱང་ལ། །ཤགས་འགྱེད་ཤགས་ལ་ཡང་འཇུག་ཡོད།།
ཡི་གེའི་ཤད་ནི་ཤད་རྐྱང་སྟེ། །གདམ་ངག་བཤད་པ་བ་ཡིས་འཕུལ།།
གཞན་གྱི་ཤན་ཞུགས་སྔོན་འཇུག་མེད། །གཤེན་རབ་སྟོན་པ་ག་གཤེན་ཡིན།།
བྱ་བ་བཤོལ་བ་བ་བཤོལ་ལ། །ཐོང་པའི་གཤོལ་མདའ་ག་གཤོལ་ལོ།།
ཤུག་སྡོོང་ཤུག་པ་ཤུག་རྐྱང་ལ། །སྟོབས་རྩལ་ཤུགས་ལ་ཡང་འཇུག་ཡོད།
བླ་དཔོན་གཤགས་པ་ག་གཤཊ་ལ། །ཉེས་ལྟུང་མཐོལ་བཤགས་བ་བཤཊ་སོ།།
འོག་གི་གཤམ་ནི་ག་གཤམ་ལ།།གཡུལ་བཤམས་མཆོད་བཤམས་པ་བ་བཤམས་སོ།།
དྲི་བ། འོག་གི་བཀོད་རྒྱ་ལྷག་སྟེ་ ཐིག་སྒྲོམ་ནང་ ས་སྟོང་སུབས།
. ཤིང་འདི་ཚུ་ གཞོག་པའི་དོན།
. འོག་གི་དོན།
. སྟོབས་ཀྱི་མིང་གི་རྣམ་གྲངས།
. བཀྲམ་པའི་དོན།
. ལཱ་དང་བྱ་བ་བཀོ་བཞག་པའི་དོན།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
 ག  ས
ཤ
 ག
ས ཤོ /
ས་སྡེ། ས་གཞི་ས་ཁྲ་ས་རྐྱང་ལ། །མཁྲེགས་པའི་སྲོ་བ་ས་ར་བཏགས།།
སིང་ཆང་སྤྲོོ་སིང་སིང་རྐྱང་སྟེ། །རིང་དུ་བསྲིང་བ་སྔོན་འདོགས་བཅས།།
བུ་གཞི་གསོ་བ་ག་གསོ་སྟེ། །མེ་ཉི་བསྲོོ་བ་ས་ར་བཏགས།།
ངག་གི་གསུང་ནི་ག་གསུང་ལ། །སྲུང་སྐྱོབ་ས་ལ་ར་བཏགས་སྲུང༌།།།
ཕོ་རོལ་གསོད་པ་ག་གསོད་དེ། །དགེ་བའི་བསོད་ནམས་བ་བསོད་དོ།།
གྲང་བའི་བསིལ་གྲིབ་བ་བསིལ་ཡིན། །དྲིལ་བུ་གསིལ་བ་ག་གསིལ་ལོ།།
བསང་གསོལ་བསང་དུད་བ་བསང་ལ། །གསང་འོས་གསང་ཚིག་ག་གསང་ངོ༌།།
མགོ་སྐོར་བསླུ་བ་བ་སའི་བསླུ། །གླུ་གར་ཀླུ་གྲོང་ཐ་དད་ཡོད།།
རྒྱལ་བའི་གསུང་ནི་ག་གསུང་ལ། །སྲུང་སྐྱོབ་སྲུང་གཏམ་ར་བཏགས་སྲུང༌།།
སྲོོག་གཅོད་གསོད་པ་ག་གསོད་དེ། །དགེ་བའི་བསོད་ནམས་བ་བསོད་དོ།།
གྲང་བའི་བསིལ་གྲིབ་བ་བསིལ་ཡིན། །དྲིལ་བུ་གསིལ་བ་ག་གསིལ་ལོ།།
གསོ་སྐྱོང་མེ་བསྲོོ་ཁ་ཡི་སོ། །སྲོོ་མ་སོགས་ནི་རྗོད་སྒྲ་གཅིག།
ཨམ་སྲུ་སྲུ་ཇ་སྲུ་མ་དང་། །བསུ་སྟོན་བསུ་ཆང་བ་བསྲུ་ཡིན།།
ཐུགས་སྲོས་སླ་བསྲེ་འདྲེས་པའི་བསྲེ། །བསེ་ཤིང་སོགས་ནི་རྗོད་སྒྲ་གཅིག།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
དྲི་བ། འོག་གི་ཆོས་སྐད་ཀྱི་ མིང་ཚིག་ཚུའི་རྣམ་གྲངས་ རྫོོང་ཁ་ནང་བྲིས།
- སྤྲོ་སིང་། - བསྲིང་བ། - སྲུང་སྐྱོབ། - གསིལ། - བསླུ་བ།
ཧ་སྡེ། ཧ་ཀྱང་ཧ་གོ་ཧད་ཀྱིས་ལངས། །ཧུར་རེ་ལྟ་ཞིང་ཧབ་གཤགས་བྱེད།།
ཧམ་འདོད་ཧམ་རྫུན་ཧམ་བཟོས་དང་། ཧམ་ཤེད་ལ་སོགས་ཧ་རྐྱང་ཡིན།།
ཧྲགས་བསྡུས་ཧྲལ་བ་ཧྲིག་ཧྲིག་བལྟ། །ཧྲིབ་ཙམ་ཧྲིལ་པོ་ཧ་ར་བཏགས།།
ལྷ་ས་ལྷ་བསངས་ལྷ་ང་དང་། །ལྷ་ལྕམ་ལྷ་འདྲེ་ལྷ་རྐྱང་ཡིན།།
ལྷག་ཆད་ལྷག་བསམ་ཡང་འཇུག་མེད། །མདུན་དུ་ལྷགས་ལ་ཡང་འཇུག་ཡོད།།
ལྷད་མེད་ལྷན་སྐྱེས་ལྷུང་བཟེད་འཛིན། །ལྷུན་ཆགས་ལྷུན་པོའི་ལྷུམས་ཞུགས་པ།
ལྷ་ོཕྱོགས་ལྷོ་འབྲུག་ལྷོད་ཡངས་ངང། ལྷོད་སོགས་ཧ་ཡི་འཇུག་པ་ཡིན།།
ཤེས་ལྷབ་ཀྱི་སྦྱོོང་ལཱ།
གོང་གི་རྩ་ཚིག་ཚུ་ལྷག་སྟེ་ མིང་ཚིག་གི་གོ་དོན་ཤེས་མི་ཚུ་ ཤེས། ཀྱི་ ཐིག་སྒྲོམ་དང་བཙུགས། ལྷབ་དགོ་མནོ་མི་ཚུ་
ལྷབ། ཀྱི་ ཐིག་སྒྲོམ་ནང་བཙུགས།
ཤེས། ལྷབ།
དག་ཡིག་གི་མིང་ཚིག་ཤེས་མི་ཚུ་ཐོ་བཀོད། དག་ཡིག་གི་མིང་ཚིག་གི་གོ་དོན་ཤེས་དགོ་མནོ་མི་ཚུ་ཐོ་
བཀོད།
དམར་ཧང་ཧ། ཧུར་ཀྱང་།
ཧྲབ་ལ།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཨ་སྡེ། ཨ་ལྕེ་ཨ་མྲ་ཨ་མྲྀ་ཏ། །ཨ་རུ་ཨ་རོགས་ཨ་ལོང་དང་།།
ཨཱ་ལི་ཨ་ལོང་ཨ་དྲུང་དང་། །ཨ་ཞེ་ཨ་ནེ་ཨ་རྐྱང་ཡིན།།
ཨང་གྲངས་ཨང་རྒས་ཨང་གོང་དང། །ཨང་རྟགས་ཨང་རྩིས་རྗེས་འཇུག་ང་།།
ཨུ་དུམ་བཱ་ར་ཨུ་ཚུགས་དང་། །ཨུ་མ་ཨུཏྤལ་ཨུའི་འཇུག་པ།།
ཨེ་ན་ཡ་ན་ཨེ་མ་ཧོ། །ཨེ་བྃ་ཨེར་ཁ་ཨེའི་འཇུག་པ།།
ཨོྂ་རྒྱན་ཨོྂ་ལོ་ཨོྂག་མ་དང་། །ཨོྂལ་མདུད་ཨོྂ་ཡི་འཇུག་པ་འོ།།
དྲི་བ། འོག་གི་མིང་ཚིག་ཚུ་གུར་ འོས་འབབ་ཡོད་པའི་ཁྱད་ཚིག་སྦྱོར་ཏེ་བྲིས།
མིང་ཚིག ཁྱད་ཚིག་སྦྱོར།
ཨ་ལྕེ་ ཨ་ལྕེ་མཛེས་མ།
ཨ་མྲ་
ཨ་དུམ་བཱ་ར་
ཨྱོན།
ཨོལ་ལྐོག
ཨུཏྤལ།
ཨམ་སྐྱག

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཡིག་སྦྱོོར་དབྱེ་དཔྱད།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཡིག་སྦྱོོར་དབྱེ་དཔྱད།
ངོ་སྤྲོོད།
སློབ་རིམ་བཞི་པ་ལས་ བརྒྱད་པ་ཚུན་ལུ་ རྫོང་ཁའི་སྦྱར་བྱ་ཡི་གུའི་རྣམ་གཞག་དང་ སྦྱོར་ཚུལ་ཚིག་ཕྲད་ཀྱི་འཇུག་པ་ཚུ་ལྷབ་
སྟེ་ཡོད། དེ་འབདཝ་ལས་ སློབ་རིམ་ པ་དང་ པའི་གནས་ཚད་ནང་ལུ་ དེ་ཚུ་ལོག་སྟེ་ར་ ལྷབ་ནི་མེན་པར་ ཧེ་མར་
ལྷབ་ཡོད་མི་ཚུ་ མ་བརྗེད་པར་ སེམས་ཁར་དྲན་ཐབས་ལུ་ སློབ་དེབ་ནང་གི་སྐད་ཡིག་དང་ རྩོམ་རིག་གི་ དོན་ཚན་མ་འདྲཝ་
ཚུ་ སློབ་སྟོན་འབད་བའི་ཞོར་ཁར་ རྩོམ་རིག་ཚུ་ནང་ སྐད་ཡིག་དང་ ཡིག་སྦྱོར་ཚུ་ ག་དེ་སྦེ་ར་ལག་ལེན་འཐབ་ཡོད་ག་དང་
ག་ཅིའི་དོན་ལུ་ལག་ལེན་འཐབ་ཡོད་ག་ཚུ་ དབྱེ་དཔྱད་འབད་ཐོག་ལས་ རྫོང་ཁའི་ཡིག་སྦྱོར་གྱི་རྣམ་གཞག་ཚུ་ སེམས་ཁར་
ངེས་ཐབས་ལུ་ སློབ་སྦྱོང་འབད་དགོཔ་ཨིན།
དེ་འབདཝ་ལས་ སློབ་དེབ་དང་ གཞན་ཡང་ རྩོམ་རིག་མ་འདྲཝ་ཚུ་ ལྷག་ཐོག་ལས་ དེ་ཚུའི་ནང་
- ཕྲད་རྣམ་དབྱེ་ངོས་འཛིན་དང་ དབྱེ་དཔྱད་འབད་ནི།
- ཡིག་སྡེབ་ནོར་འཁྲུལ་ཡོད་མེད་དབྱེ་དཔྱད་འབད་ནི།
- རྫོང་ཁ་དག་དང་མ་དང་གི་ཁྱད་པར་དབྱེ་དཔྱད།།
- ཚིག་གི་དབྱེ་བ་ངོས་འཛིན་འབད་ནི།
- གནས་སྟངས་དང་འཁྲིལ་བའི་ མིང་ཚིག་ལག་ལེན་གྱི་འོས་འབབ་བལྟ་ནི།
- ཚིག་མཚམས་དང་ དོན་མཚམས་ བརྗོད་མཚམས་གཅད་ནི།
- ཕལ་སྐད་དང་ཞེ་ས་ སྦྱར་ཐངས་ ནོར་བཅོས་དང་ སོར་སྡེབ་རྐྱབ་ནི།
- རྫོང་ཁ་མ་དགཔ་ལེགས་བཅོས་འབད་ནི།
- དུས་གསུམ་གྱི་ཡིག་སྡེབ་ཚུ་ ག་དེ་སྦེ་ར་ ལག་ལེན་འཐབ་ཡོད་ག་ དབྱེ་དཔྱད་འབད་བཅུག་དགོཔ་ཨིན།
འོག་ལུ་ སྦྱོང་ལཱ་དག་པ་ཅིག་བཀོད་ཡོད་མི་ཚུ་ལུ་གཞི་བཞག་སྟེ་ རྩོམ་རིག་གཞན་དང་གཞན་ཡང་ལྷག་སྟེ་ སྐད་ཡིག་དང་
ཡིག་སྦྱོར་དབྱེ་དཔྱད་ཚུ་ རང་རྐྱང་དང་ ཆ་རོགས་དང་གཅིག་ཁར་ ཡང་ན་ སྡེ་ཚན་སྦེ་འབད་ནི་དང་། འཕྲལ་འཕྲལ་འགྲན་
བསྡུར་ཚུ་གི་ཐོག་ལས་ སྐད་ཡིག་དང་ཡིག་སྦྱོར་སྦྱང་ཐབས་འབད་དགོཔ་ཨིན།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
སྦྱོོང་ལཱ་དང་པ།
འོག་གི་སྲུང་འདི་ལྷག་ཞིནམ་ད་ དེ་ནང་ལུ་ རྣམ་དབྱེ་བརྒྱད་ཀྱི་དཔེར་བརྗོད་སྦེ་ཕོོག་པའི་ཚིག་ ག་ཅི་ར་འདུག་ག་
ངོས་འཛིན་འབད་དེ་ ག་དེ་སྦེ་ རྣམ་དབྱེ་འདིའི་དཔེར་བརྗོད་ཨིན་ན་ རྒྱུ་མཚོན་བྲིས།
དང་ཕུ་གི་དུས་ལུ་ མེ་ཏོག་སྒྲོལ་མ་ ཟེར་མི་འདི་ སེམས་དགའ་ཏོག་ཏོག་སྦེ་ ལྡུམ་ར་སྐྱེད་མོའི་ཚལ་ནང་ཤར་ཏེ་ སྡོད་ནུག།
དེའི་སྐབས་ དཔྱད་རིག་རྣམ་རྟོག་མེད་སི་སི་སྦེ་ མོ་ལུ་ནད་གཞི་ཅིག་ཐོབ་སྟེ་ མེ་ཏོག་གི་འདབ་མ་ག་ར་ ས་ལུ་བུད་དེ་
མེ་ཏོག་གི་འདབ་མའི་ ནུས་ཤུགས་དེ་གིས་ ས་ཁར་ཡོད་པའི་འབུབ་ག་ར་བསད་ནུག།
མེ་ཏོག་མཆོད་པའི་དོན་ལུ་ཕུལ་ ཟེར་བའི་དོན་འདི་ རླུང་ཙམ་ཅིག་ལུ་གྱུར་སོཔ་ལས་ མེ་ཏོག་གི་ཟེའུ་འབྲུ་འདི་ལས་འཐོན་པའི་
སྦྲང་རྩི་ཚུ་ གསེར་སྦྲང་བུ་ཚུ་གིས་སྤྱོད་ནི་མ་ཐོབ་པས། དེ་ལས་རྟག་བུ་ར་ མེ་ཏོག་ལུ་གནས་ཏེ་ཡོད་པའི་ གསེར་སྦྲང་བུ་
བ་ཚུ་གིས་ སྤའོ་ལེགས་པས་སྨ་རེ། ཟེར་བའི་ཚིག་ཚུ་ཡང་ ཁ་ལས་འཐོན་ནི་མེད་པར་ མེ་ཏོག་ལུད་ལུ་འགྱུར་སར་བལྟ་སྟེ་
སེམས་ཤི་སྟེ་ སྙིང་པོ་མིན་ནུག། ཟེར་བློ་འགྱོད་དེ་སྡོད་ནུག་གོ།
སྦྱོོང་ལཱ་གཉིས་པ།
འོག་གི་རྩོམ་ནང་ལུ་ འཛོོལ་བ་ག་ཅི་ར་ཡོད་ག་དེ་ཚུ་ ངོས་འཛིན་འབད་ཐོག་ལས་ ལེགས་བཅོས་འབད་དེ་བྲིས།
སྐྱིད་ཉམས་སྐྱོང་འདི་སྡོད་ནིའི། །ས་སྒོ་མེད་པར་སྐྱོ་སོང།།
རྩ་ཤིང་ཡོད་པའི་གླིང་ཀ། ཕྱགས་བརྡར་རྐྱབ་མི་མིན་འདུག།།
དྲན་པ་ཐེབས་ཅིག་སྟོན་ཏེ། །ཚ་གྱང་ཆེ་དྲག་འབད་དེ།།
མ་འོངས་རྒྱལ་ཁབ་ཐ་དོན། །མནོ་བསམ་གཏང་སྟེ་སྒྲུབ་གེ།
འབད་མི་ཡོད་སེར་མ་སྒུག །དུས་ཚོད་མེད་ཟེར་མ་བཤོལ།
རྩ་བ་གསུམ་གྱི་ཕྱག་ཕྱིད། །ཞུ་དགོཔ་རང་གི་འགན་ཁག།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྦྱོོང་ལཱ་གསུམ་པ།
འོག་གི་ཡིག་བྲིསམ་ནང་ལུ་ བྱ་ཚིག་ག་ཅི་ར་ ལག་ལེན་འཐབ་ཡོད་ག་ངོས་འཛིན་འབད་དེ་ བྱ་ཚིག་དེ་ཚུ་གི་
དུས་གསུམ་གྱི་ ཡིག་སྡེབ་ག་དེ་སྦེ་ར་ཡོད་ག་ འཚོོལ་ཏེ་བྲིས།
ག་ནི་བ་ཉམས་དགའ་བའི་ གྲོང་ཁྱེར་ སེར་སྐྱ་ཟེར་མི་ཅིག་ཡོད་མི་འདི་ནང་ ཤཱཀྱའི་རིགས་ལས་ བརྒྱུད་དེ་བྱོན་པའི་ རྒྱལ་
པོ་ ཟས་གཙང་དང་ བཙུན་མོ་སྒྱུ་མ་ལྷ་མཛེས་ཟེར་མི་གཉིས་ གདུང་བརྒྱུད་འཛིན་པའི་ སྲས་གཅིག་དགོ་ནིའི་དོན་ལུ་ ཡར་
དཀོན་མཆོག་ལུ་མཆོད་པ་ཕུལ། མར་ངན་སློང་ལུ་སྦྱིན་པ་ཚུ་ རྒྱུན་ཆད་མེད་པར་བཏང་སྟེ་ བཞུགས་ཡོདཔ་ཨིན་མས། དེའི་
བསོད་ནམས་ལུ་བརྟེན་ཏེ་ ནམ་ཅིག་འབདཝ་ད་ ཆུ་སྟོད་ ཟླཝ་དྲུག་པའི་ ཚེས་བཅོ་ལྔའི་སྐབས་ལུ་ ཡུམ་གསོ་སྦྱོང་ལུ་
བཞུགས་པའི་རྨི་ལམ་ནང་ གླངམོ་ཆེ་ཐལ་ཁ་ མཆེ་བ་དྲུག་འབད་མི་ གླང་ཆེ་ས་ལ་རབ་བརྟན་ཟེར་མི་འདི་ མཆོད་པའི་སྒྲ་དང་
བཅས་འོངས་ཞིནམ་ལས་ མོ་གི་ཕོཝ་ནང་འཛུལ་སར་མཐོང་ཡོདཔ་དང་། རྨི་ལམ་འདི་གི་ བརྟག་པ་ཞུ་སྟེ་བལྟཝ་ད་ གདུང་
བརྒྱུད་འཛིན་པའི་སྲས་ གཞན་དང་མ་འདྲཝ་ཅིག་ འཁྲུང་ནི་ཨིན་པའི་ངོས་འཛིན་བྱུངམ་ལས་ རྒྱལ་བློན་འབངས་གསུམ་ག་ར་
གི་སེམས་ལུ་ དགའ་བ་ཚད་མེདཔ་ཅིག་བྱུངསྟེ་ དགའ་བའི་བྲ་འཁྲབ། སྐྱིད་པའི་གླུ་ལེན་ཏེ་དགའ་སྟོན་རྟེན་འབྲེལ་བརྩིས་ནུག།
སྦྱོོང་ལཱ་བཞི་པ།
འོག་གི་ཡིག་བྲིསམ་ནང་ལུ་ མིང་དང་ མིང་ཚོབ་ མིང་གི་ཁྱད་ཚིག་དང་ བྱ་བའི་ཁྱད་ཚིག་ཚུ་ ག་ཅི་ར་ ལག་
ལེན་འཐབ་ཡོད་ག་ སོ་སོར་བཏོན་ཏེ་བྲིས།
ཁོ་གིས་ འཆར་གཞི་གོ་རིམ་བསྒྲིགས་ཏེ་ བྲིས་ཞིནམ་ལས་ ཡིག་སྣོད་ནང་བཙུགས་ཐོག་ལས་ གོང་མའི་སྐུ་མདུན་ལུ་བཅར་
ཡོདཔ་དང་། འཆར་གཞི་འདི་གི་སྐོར་ལས་ གོངམ་གིས་ དྲི་བ་ལེ་ཤ་ར་དྲིས་ཡོད་པའི་ ལན་ཚུ་ ལེགས་ཤོམ་སྦེ་ཞུ་བའི་
ཤུལ་ལུ་ སྐུ་མདུན་ལས་ འགྲོས་ཀྱིས་སྦེ་ཐོན་ཞིནམ་ལས་ འཆར་གཞི་འདི་ སྐུ་སྒེར་ལས་རོགསཔ་གཞོནམ་འདི་འབད་
སར་ མགྱོགས་པར་བསྐྱལ་བཞག་ནི་སྦེ་ ཕྱི་ཁར་བལྟ་བའི་སྐབས་ ཁྱད་རིག་ཅན་གྱི་གནས་ཚུལ་བསྡུ་ལེན་འབད་མི་ ལེ་ཤ་
ཅིག་ར་ བསྒུགས་ཏེ་ཡོདཔ་མཐོང་ནུག།སྐད་ཡིག་དང་རྩོམ་རིག། སློབ་རིམ་བཅུ་པ།
ཡིག་སྐུར་རྣམ་གཞག།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ངོ་སྤྲོོད།
ཡིག་སྐུར་རྣམ་གཞག་ཟེར་མི་འདི་ སྤྱིར་བཏང་ཆོས་དང་འཇིག་རྟེན་གྱི་བྱ་སྒོའི་ལམ་ལུགས་ནང་ལུ་ ཕྱི་ནང་གི་འབྲེལ་རྒྱུན་ཚུ་
ཡིག་ཐོག་ལུ་ལག་ལེན་འཐབ་ནི་གི་ཡིག་རིགས་ལུ་སླབ་ཨིན། འདི་ལུ་གཏང་ཡིག་དང་ བསྐུར་ཡིག་ ཡིག་འགྲུལ་དང་ བརྡ་
འབྲེལ་ཡིག་རིགས་ཟེར་མི་ཚུ་ཡང་ སླབ་སྲོལ་ཡོད། ཡིག་འགྲུལ་གྱི་ལམ་ལུགས་འདི་ འགོ་དང་པ་ར་ སངས་རྒྱས་བཅོམ་
ལྡན་འདས་ཀྱིས་ བུམོ་མུ་ཏིག་འཁྲི་ཤིང་ལུ་ སྐྱབས་ ནང་པའི་དཀོན་མཆོག་གསུམ་བསྟེན་ཟེར་ གནང་མི་སྤྲིངས་ཡིག་དང་།
དཔལ་མགོན་འཕགས་པ་ཀླུ་སྒྲུབ་ཀྱིས་ རྒྱལཔོ་བདེ་སྤྱོད་བཟང་པོ་ལུ་ ཆོས་སྲིད་སྐྱོང་ཐངས་ཀྱི་བསླབ་བྱ་ཚུ་ ཡིག་ཐོག་ལུ་
བཀོད་དེ་གནང་མི་གི་ སྤྲིངས་ཡིག་ཚུ་ལས་ འགོ་བཙུགས་ཏེ་བྱུང་ནུག།
ང་བཅས་རའི་ འབྲུག་རྒྱལ་ཁབ་འདི་ནང་ལུ་ཡང་ སྔོན་མ་ཞབས་དྲུང་རིན་པོ་ཆེ་མཆོག་གིས་ བསྟན་པ་དང་སེམས་ཅན་ལུ་གནོད་
པའི་དངོས་ཅན་མི་དང་ དངོས་མེད་ལྷ་འདྲེ་ཚུ་ལུ་ བཀའ་བསྒོའི་འཕྲིན་ཡིག་ གནང་ཡོད་མི་ཚུ་དང་ གོངམ་རིམ་འབྱོན་ཚུ་གིས་
གནང་མི་ མགོ་བཀའ་ཤོག་དང་ མཇུག་ཕྱག་ཐམ་ཅན་མ་ ཟེར་བའི་རྣམ་གཞག་ཡོདཔ་མ་ཚད་ འོག་མ་ཚུ་གིས་ ཡར་གོང་
མ་ལུ་ཕུལ་བའི་ ཞུ་ཡིག་དང་ ཞུ་ཚིག་གི་ལམ་ལུགས་ཚུ་ སྔོན་གོང་ལས་ད་རེས་ཀྱི་བར་ན་ ཁྱུན་མ་ཉམས་པར་གནས་ཏེ་
ཡོད།
དེ་བཟུམ་མའི་ཡིག་སྐུར་རྣམ་གཞག་གི་ ནང་གསེས་ཀྱི་དབྱེ་བ་ལུ་ ཡི་གུ་བྲིས་ཏེ་གཞན་ལུ་བསྐྱལ་དགོ་པའི་ གཏང་ཡིག་གི་
རིགས་ལུ་ ཞུ་ཡིག་ གཏང་ཡིག་ བཀའ་ཤོག་ བཀའ་རྒྱ་ ཁྱབ་བསྒྲགས་ གསལ་བསྒྲགས་ འཕྲིན་ཡིག་ཚུ་དང་ ཞུ་
ཚིག་/བཤེར་ཡིག་ ངག་བརྗོད་ རྩོད་བཙུགས་/ཉེས་འཛུགས་ རྩོད་ཡིག་/རྩོད་ལན་ཚུ་དང་ གནད་དོན་གཞན་གྱི་ བརྡ་དོན་
སྤྲོད་ལེན་ ཡིག་འགྲུལ་ཚུ་ཚུད་ནི་དང་ ཕྱི་ཁར་བཀལ་མ་དགོ་པར་ནང་ན་ ལག་ལེན་འཐབ་ནི་གི་ཡིག་རིགས་ལུ་ སྙན་ཞུ་
སྙན་གསོལ་ ལས་རིམ་ གྲོས་གཞི་ གྲོས་ཆོད་ རྒྱན་རྒྱ་ ཟིན་བྲིས་ ལས་འགུལ་ འཆར་གཞི་འབྲི་ཐངས་ཀྱི་ལམ་ལུགས་
ཚུ་ཚུདཔ་ཨིན། ཨིན་རུང་ སློབ་རིམ་ པའི་གནས་ཚད་ནང་ ཞུ་ཡིག་དེང་སང་ལམ་ལུགས་ནང་འབྲི་ཐངས་ བཀའ་རྒྱ་
ལས་རིམ་ཐོ་ ཞུ་ཚིག་ གན་རྒྱ་དང་ མགྲོན་ཤོག་འབྲི་ཐངས་ཚུ་ ལྷབ་སྦྱང་འབད་དགོཔ་སྦེ་ཚུད་དེ་ཡོད།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།

ཡིག་སྐུར་རྣམ་གཞག་ལྷབ་སྟེ: ཡི་གུ་ལུ་ཁྱད་ཆོས་མ་འདྲཝ་སྦེ་འབྲི་ཐངས་ཚུ་དབྱེ་བ་ཕྱེས་
 ཏེ་ལག་ལེན་འཐབ་ཚུགས་དགོ།
འགོ་དང་པ་བསྐྱལ་བའི་ཡི་གུ་ཨིན་ན་ ཡིག་ལན་

ཨིན་ན་ངོས་འཛིན་འབད་ཚུགས་དགོ། ལམ་ལུགས་མ་འདྲཝ་ཡོད་མི་ཚུ་གི་དགོས་པ་ཚུ་དབྱེ་དཔྱད་
 འབད་ཞིནམ་ལས་ གདམ་ཁའི་ཐོག་ལག་ལེན་འཐབ་
ཡིག་དོན་གཙོ་བོ་ག་ཅི་ཨིན་ན་བཅུད་དོན་བསྡུ་ཚུགས་
ཚུགས་དགོ།
དགོ།

 ཞུ་ཡིག་དེང་སང་ལམ་ལུགས་ བཀའ་རྒྱ་ ལས་རིམ་ཐོ་ ཞུ་
རྒྱབ་སྐྱོར་གྱི་ནང་གསེས་བརྗོད་དོན་ག་དེམ་ཅིག་
ཚིག་ གན་རྒྱ་དང་ མགྲོན་ཤོག་ ཚུ་གི་འབྲི་ཐངས་ཁྱད་པར་
འདུག་ག་ དེ་ཚུ་གིས་བརྗོད་དོན་གཙོ་བོ་ལུ་ རྒྱབ་
ག་དེ་སྦེ་འདུག་ག་ དབྱེ་བ་དཔྱད་དེ་ལག་ལེན་འཐབ་
སྐྱོར་ག་དེ་སྦེ་འབད་ནུག་ག་ བཤད་པ་རྐྱབ་ཚུགས་
ཚུགས་དགོ།
དགོ།
ཞུ་ཡིག
ཞུ་ཡིག་ཟེར་མི་འདི་ རང་ལས་མཐོ་བའི་ཡུལ་གོང་མ་ཚུ་ལུ་ ཕུལ་ནི་གི་ཡི་གུའི་རིགས་རྣམས་ལུ་སླབ་ཨིན། ཞུ་ཡིག་དེ་ཚུ་
སྔར་སྲོལ་གྱི་ལམ་ལུགས་ཅིག་དང་ དེང་རབས་ཀྱི་ ལམ་ལུགས་གཅིག་སྦེ་འབྲི་ཐངས་ལྷམ་པ་གཉིས་ཡོད་པའི་ནང་ལས་ སློབ་
རིམ་ པའི་ནང་ དེང་སང་ལམ་ལུགས་ནང་ལུ་འབྲི་ཐངས་ཀྱི་སྐོར་ལས་ ལྷབ་སྦྱང་འབད་ནི་ཨིན། ཞུ་ཡིག་ དེང་སང་ལམ་
ལུགས་ནང་ལུ་ཡང་ དོན་མཚམས་ཕྱི་འདྲེན་དང་ ནང་འདྲེན་ཟེར་ འབྲི་ཐངས་མ་འདྲཝ་ ལྷམ་པ་གཉིས་སྦེ་ཡོདཔ་ཨིན། དོན་
མཚམས་ཕྱི་འདྲེན་ལུ་ ཐད་ཕྲང་སྟེ་འབྲི་ཐངས་ཟེར་ཡང་སླབ་ཨིན།
ཞུ་ཡིག་དེང་སང་ལམ་ལུགས་ནང་འབྲི་བའི་སྐབས་ཀྱི་གོ་རིམ།
ཞུ་ཡིག་དེང་སང་ལམ་ལུགས་ནང་ལུ་འབྲི་བའི་སྐབས་ལུ་ འོག་གི་གོ་རིམ་དང་འཁྲིལ་ཏེ་བྲི་དགོཔ་ཨིན།
༗ སྤྱི་ཚེས། (གཡས་ཁ་ཐུག་ལུ་བྲི་དགོ།)
༗ གོ་གནས་དང་ལཱ་འགན།
༗ ལྷན་ཁག་དང་ལས་ཁུངས།/ ལས་སྡེ།
༗ ས་གནས་དང་ རྫོང་ཁག།
༗ རྩ་དོན།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས། ད་ཡིག་དང་ཡི་གུའི་ ོར་བ།  ོབ་རིམ པ།
གག ཡིཡིགག་་གགཟུཟུགགསས་་དདངང་་སྣསྣགག་་རྩིརྩིའིའི་་འའཐཐབབོོ ་་ལལམམ།།
རྫོང་ཁའི་གཞུང་འབྲེལ་ཞུ་ཡིག་རིགས་ཀྱི་ ཡིག་གཟུགས་འདི་གཙོ་བོ་ འབྲུག་གི་རྒྱལ་ཡོངས་ཡི་གུ་
མགྱོགས་ཡིག་ནང་ ལག་ལེན་འཐབ་དགོཔ་ཨིན། སྣག་རྩི་འདི་ གནགཔོ་དང་ཧོནམ་གིས་མ་གཏོགས་
ལྕང་ཁ་དང་དམརཔོ་ཚུ་གིས་བྲི་ནི་མི་འོང་།
ངང དདོོནན་་མམཚཚམམསས་་ནནངང་་འའདྲེདྲེནན་་དདངང་་མམ་་འའདྲེདྲེནན་་པཔའིའི་་ཁྱཁྱདད་་པཔརར།། ༼༼ནནངང་་འའདྲེདྲེནན་་དདངང་་ཐཐདད་་ཕྲཕྲངང་་།།༽༽
སྐད་ཡིག་དང་རྩོམ་རིག། སློབ་རིམ་བཅུ་པ།
དབྱིན་སྐད་ཀྱི་ལམ་ལུགས་དང་འཁྲིལ་ དོན་མཚམས་ནང་འདྲེན་ལག་ལེན་འཐབ་སྟེ་བྲི་བ་ཅིན་ མཇུག་ལུ་
༗ གུས་ཕབ་དང་རང་གི་ངོ་སྤྲོད་ཁ་གསལ།
ཞུ་ཡིག་ཕུལ་མིའི་ ཁ་བྱང་དང་ས་ཡིག་འདི་ གཡས་ཁ་ཐུག་ལུ་བཀོད་དགོཔ་ཨིན། ནང་འདྲེན་མ་འབད་
༗ གནད་དོན་ཁ་གསལ།
༗ མཇུག་དོན།
བ་ཅིན་ ཁ་བྱང་དང་ས་ཡིག་འདི་ རང་གི་གཡོན་ཁ་ཐུག་ལུ་བཀོད་དགོཔ་ཨིན།
༗ རང་གི་མིང་དང་ ཁ་བྱང་།
(དོན་མཚམས་ནདངོན་འ་མདྲེནཚ་ཐོམགས་ལུ་ཕ་ཨིབན་པ་པའ་ཅིི་ནསྐ་ བསྤྱིས་་ལུཚེས་ ་ཀྱིདོན་འོ་གམ་ཚལུམ་ཐསད་་ཕྲནངང་སྟེ་འ་ དྲེནབྲི་་མནི་་དའང་བ དདོ་ནབ་མ་ཅཚིནམ སད་ོནནང་མ་འཚདྲེནམ་མས་འ་གབཉད་ིསབར་ཀྱ་ ི་བར་
ཕྱི་འདྲེན་ཐོག་ལུ་བྲི་ནི་ཨིན་པ་ཅིན་ གོ་གནས་དང་ལཱ་འགན་གྱི་འོག་ལུ་ ཐད་ཕྲང་སྟེ་བྲི་དགོཔ་ཨིན།)
ན་ ས་སྟོང་རེ་བཞག་དགོཔ་དང་ ནང་འདྲེན་འབད་དེ་བྲི་བ་ཅིན་ ས་སྟོང་བཞག་མ་དགོཔ་ཨིན།
དྲན་གསོ། ཞུ་ཡིག་དེང་རབས་ལམ་ལུགས་ནང་ལུ་འབྲི་བའི་སྐབས་ལུ་ མགོ་རྒྱན་བྲི་མི་དགོ། དོན་མཚམས་ནང་འདྲེན་དང་ ཕྱི་
འདྲེ ན་ འ བནད་ངདེ་་འའདྲབྲིེན་ཐ་འངསབ་དཀྱི་བ་ཁྱའད་ི་ པདརཔ། ེ་པ། ཐད་ཕྲང་གི་ དཔེ་པ།
དོན་མཚམས་ནང་འ ེན་འབད་དེ་ འ ི་ཐངས་ཀྱི་དཔེ།
དོན་མཚམས་ནང་འ ེན་མ་འབད་བར་ འ ི་ཐངས་ཀྱི་
 ི་ཚེས་་་་་་་་་་་་་་་་་་་་་་་་་་་་་་་་་་་་ །  ི་ཚེས་་་་་་་་་་་་་་་་་་་་་་་་་་་་་་་་་་་་ །
༊ ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་། ༊ ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་།
་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་།
་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་།
  ་་དདནནོོ་་ ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་།།   ་་དདནནོོ་་ ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་།།
 ་དདོེ་ནི་ ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་  ་དོན་ དེ་ནི་ ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་
་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་ ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་
་་་་་་་་་་་་་་་་་་་་་་་་་་་་་་་་་་ ་་་་་་་་་་་་་་་་་་་་་་་་་་་་་་་་་་་་་་་་
ནང་འདདྲེོན་མནཚ་མའསབ་ནངད་་མི། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་ དོན་མཚམས་ནང་འ ེན་མ་འབད་མི།། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་
་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་ ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་
་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་ ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་།
་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་
་་་་་་་ ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་
་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་ ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་
་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་ ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་
་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་ ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་
་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་།
དེ་འབདཝ་ལས་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་
་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་ རང་གི་གཡས་ ོགས་ རང་གི་གཡནོ་ ོགས་ དེ་འབདཝ་ལས་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་
་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་
དཔེ་སྐྲུན་ལོ་ སྤྱི་ལོ་ལུ།   རྒྱལ་འཛི་ཤེས་རིག་ཚོགས་སྡེ།
༗ དབྱིན་སྐད་ཀྱི་ལམ་ལུགས་དང་འཁྲིལ་ཏེ་ དོན་མཚམས་ནང་འདྲེན་ལག་ལེན་འཐབ་སྟེ་ བྲི་བ་ཅིན་ མཇུག་
ལུ་ཞུ་ཡིག་ཕུལ་མིའི་ ཁ་བྱང་དང་ས་ཡིག་འདི་ གཡས་ཁ་ཐུག་ལུ་བཀོད་དགོཔ་ཨིན།
༗ དོན་མཚམས་ནང་འདྲེན་ མ་འབད་བ་ཅིན་ ཁ་བྱང་དང་ས་ཡིག་འདི་ རང་གི་གཡོན་ཁ་ཐུག་ལུ་བཀོད་དགོཔ་
ཨིན།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།༗ དོན་མཚམས་ཕབ་པའི་སྐབས་ལུ་ དོན་མཚམས་ནང་འདྲེན་མ་འབད་བ་ཅིན དོན་མཚམས་གཉིས་ཀྱི་བར་ན་
གྱལ་ས་སྟོང་རེ་བཞག་དགོཔ་དང་ ནང་འདྲེན་འབད་དེ་བྲི་བ་ཅིན་ ས་སྟོང་བཞག་མ་དགོཔ་ཨིན།
༗ ནང་འདྲེན་འབད་མི་དང་མ་འབད་མི་ གཉིས་ཆ་རའི་ནང་ རྩ་དོན་འདི་ ནང་འདྲེན་མ་འབད་བར་བྲི་དགོཔ་སྦེ་
ཡོདཔ་ཨིན།
ཞུ་ཡིག་ དེང་རབས་ལམ་ལུགས་ དོན་མཚོམས་ཕྱི་འདྲེན་འབད་དེ་འབྲི་ཐངས་ཀྱི་དཔེ། ཐད་ཕྲང་སྟེ་འབྲི་ཐངས།
སྤྱི་ཚེས་ // ལུ།
དྲག་ཤོས་རྫོང་བདག་མཆོག་ལུ།
རྫོང་ཁག་བདག་སྐྱོང་།
ཀྲོང་གསར།
རྩརྩ་་དོདོནན།། སྐུསྐུ་་མམགྲོགྲོནན་་གགཙོཙོ་་བོབོ་་སྦེསྦེ་་འའབྱོབྱོནན་་གགནནངང་་དདགོགོ་་པཔའིའི་་ཞུཞུ་་བབ།།
ཞུ་དོན་དེ་ཡང་ སྤྱི་ཟླ་འདི་གི་སྤྱི་ཚེས་ རེས་གཟའ་ཉི་མ་ལུ་ ང་བཅས་ཀྱི་སློབ་གྲྭ་ནང་ རྩེད་རིགས་ཀྱི་ཉིནམ་བརྩི་སྲུང་ཞུ་
ནི་ཨིན། འདི་གི་དོན་ལུ་ ནཱ་དྲག་ཤོས་རྫོང་བདག་མཆོག་ སྐུ་མགྲོན་གཙོ་བོ་སྦེ་ འབྱོན་གནང་ཟེར་ཞུ་ནི་ཨིན།
ཉིནམ་བརྩི་སྲུང་ཞུ་ནིའི་དོན་ལུ་ རྩེད་རིགས་ལས་རིམ་མ་འདྲཝ་ལེ་ཤ་ བཅའ་སྒྲིག་རྐྱབ་སྟེ་ཡོདཔ་ཨིན། དེ་མ་ཚད་ སློབ་ཕྲུག་
ཚུ་གི་ཁ་ཐུག་ལས་ འཁྲབ་སྟོན་ལས་རིམ་ཅིག་ཡང་ བཟོ་ཡོད་པའི་ཁར་ ཐུགས་སྤྲོའི་གླུ་གཞས་དག་པ་ཅིག་ཡང་ བཅའ་
སྒྲིག་རྐྱབ་ཡོད་ཟེར་ཞུ་ནི་ཨིན།
ལས་རིམ་གྱི་ཐོ་འདི་ ཟུར་སྦྲགས་ཕུལ་ཡོདཔ་ལས་ དྲག་ཤོས་མཆོག་གིས་ངོས་ལེན་མཛད་དེ་ སྐུ་མགྲོན་གཙོ་བོ་སྦེ་འབྱོན་
གནང་། ཟེར་བའི་གསོལ་འདེབས་ཞུ་ནི་ཨིན།
(བསོད་ནམས།)
སློབ་གྲྭའི་དབུ་འཛིན།
སྤྱན་བདེ་སྦྱིས་སློབ་གྲྭ་ཆུང་བ།སྐད་ཡིག་དང་རྩོམ་རིག། སློབ་རིམ་བཅུ་པ།
– ཞུ་ཡིག་ དེང་རབས་ལམ་ལུགས་ དོན་མཚམས་ནང་འདྲེན་འབད་དེ་འབྲི་ཐངས་ཀྱི་དཔེ།
སྤྱི་ཚེས་ // ལུ།
སྲོལ་འཛིན་འགོ་དཔོན་མཆོག་ལུ།
སྲོལ་འཛིན་ལས་ཚན།
སྤ་རོ་རྫོང་ཁག
རྩ་དོན། ལྷལྷ་་ཁཁངང་་ཉཉམམསས་་གགསོསོའིའི་་མམ་་དདངུངུལལ་་ཞུཞུ་་བབ།།
ཞུ་དོན་དེ་ཡང་ ང་བཅས་རྒེད་འོག་ནང་གི་ བྱང་ཆུབ་གླིང་ལྷ་ཁང་འདི་ མདང་ཞག་རླུང་འཚུབས་ཀྱི་དཀའ་ངལ་ལུ་བརྟེན་ཏེ་
གསེར་ཏོག་རྒྱ་ཕིབས་དང་བཅས་ག་ར་ མེདཔ་བཏང་ཡོད་ཟེར་ཞུ་ནི་ཨིན།
གསེར་ཏོག་འདི་ ལོག་སྟེ་ར་ སྔར་ག་ཨིནམ་སྦེ་ ཉམས་གསོ་ཞུ་ནིའི་དོན་ལུ་ རྫོང་ཁག་བདག་སྐྱོང་གི་ཁ་ཐུག་ལས་
ཞིབ་དཔྱད་གནང་དགོ་པའི་ཞུ་བ་ཕུུལ་ནི་ཨིན། འདི་དང་གཅིག་ཁར་ ཉམས་གསོ་གི་དོན་ལུ་ མ་དངུལ་གྱི་རྒྱབ་སྐྱོར་ཚུ་ ག་དེ་
སྦེ་ར་ཡོད་ག་དང་། དེ་ནང་ལུ་ རྒེད་འོག་གི་ཁ་ཐུག་ལས་ འབད་དགོཔ་ག་ཅི་ར་ཡོདཔ་ཨིན་ན་གི་སྐོར་ལས་ ལམ་ལུགས་ཚུ་
རྒེད་འོག་བདག་སྐྱོང་ལུ་གསུང་གནང་ཟེར་ཞུ་ནི་ཨིན།
(སེངྒེ་བསམ་འགྲུབ།)
ནགས་རྒྱ་རྒཔོ།
ནགས་རྒྱ་རྒེད་འོག།
སྤ་རོ་རྫོང་ཁག།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
སྦྱོང་ལཱ།
དྲི་བ། འོག་གི་ས་སྟོང་གསལ་བསྒྲགས་འདི་ ལྷག་སྟེ་ ཞུ་ཡིག་དེང་སང་ལམ་ལུགས་ནང་ལུ་ འབྲི་ཐངས་ཀྱི་སྦྱང་བ་འབད།
ས་སྟོང་གསལ་བསྒྲགས།
ཕུན་ཚོགས་གླིང་ཁྲོམ་སྡེའི༌བདག༌སྐྱོང༌ནང༌ལུ་ འདི་འཕྲོ༌ལས༌ བཙུགས༌ནིའི༌དོན༌ལུ༌ གཤམ༌གསལ༌ གཡོག༌གི༌ས༌སྟོང༌ཚུ༌
ཡོད། དང༌འདོད༌ཡོད༌པའི༌ འབྲུག༌མི༌ཚུ༌གིས༌ རང༌སོའི༌ཞུ༌ཡིག༌ཚུ༌ སྤྱི༌ཟླ་འདི་གི་སྤྱི༌ཚེས༌ གི་ནང་འཁོད་བཙུགས་
དགོཔ་དང་ བཙག་འཐུའི་དྲིས་ལན་འདི་ སྤྱི་ཚེས་ ལུ་འགོ་འདྲེན་འཐབ་ནི་ཨིན།
ཨང་། གོ་གནས། སྡེ་ཚན། དགོ་གྲངས། ཤེས་ཚད། ཉམས་མྱོང་།
བདག་སྐྱོང་ལས་རོགས་ བདག་སྐྱོང་།  སློབ་རིམ་ པ། ཉམས་མྱོང་དང་སྦྱོང་བརྡར་ལུ་
པ། ངོས་ལེན་འབད་ནི།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
བཀའ་རྒྱ།
བཀའ་རྒྱ་ཟེར་མི་འདི་ ཡར་གོང་མ་གིས་ འོག་མ་ལུ་ བཀོད་རྒྱ་དང་ བརྡ་སྐུལ། ཡང་ན་ འབད་ཆོགཔ་དང་ མ་ཆོག་པའི་
སྐོར་ལས་བཀོད་དེ་གནང་པའི་ ཡིག་རིགས་ལུ་སླབ་ཨིན།
བཀའ་རྒྱ་གི་དཔེ།
ཤེས་རིག་དང་རིག་རྩལ་གོང་འཕེལ་ལྷན་ཁག།
མི་སྟོབས་འཛིན་སྐྱོང་ལས་ཚན།
ཐིམ་ཕུག།
ཨེམ་ཨོ་ཨི་ཨེསི་ཌི། ཨེཆ་ཨར་ཨེམ་ཨེས-པི་ཨེས་སི་/// སྤྱི་ལོ་་་་་་་ ཟླ་་་་་་ ཚེས་་་་་་་་་ལུ།
ཡིག་ཚང་བཀའ་རྒྱ།
༉ ད་རེས་རྒྱལ་གཞུང་ཞི་གཡོག་ལྷན་ཚོགས་ཀྱི་བཀའ་རྒྱ་ཨང་-------------ཅན་མའི་ནང་གསལ་ གསོ་བ་དང་ཤེས་རིག་
ལྷན་ཁག་ ------འགོ་དཔོན་ ངོ་མིང་ ----------ཞི་གཡོག་ངོ་རྟགས་ཨང་ (---------)འབད་མི་དེ་ སྡེ་རིམ་
པི་ཨེསི་---ལས་------སྡེ་ཚན་ནང་ དངུལ་ཕོགས་འཐོབ་ཚད་ --------------- གུར་དབྱིན་ལོ་----ཟླ་--པའི་
ཚེས་-- ལས་འགོ་བཙུགས་ཏེ་ གོ་གནས་ཡར་སེང་གནང་ཡི།
མོ/ཁོ་ གི་ཟླ་རིམ་དངུལ་ཕོགས་འཐོབ་ཚད་དེ་ཡང་ དངུལ་ཀྲམ་-----------གུར་ཚད་སྒྲིག་བཟོ་གནང་ཡི། དེ་ཡང་ མོ་
/ཁོ་ གི་ལོ་བསྟར་དངུལ་ཕོགས་ཡར་སེང་ (ཨིང་ཀིརཱི་མེནཊ་) དེ་ཡང་ དབྱིན་ལོ་----ཟླ་--པའི་ཚེས་--ལས་འཐོབ་
ནི་ཨིན།
(་་་་་་་་་་མིང་་་་་་་་་་་)
དྲུང་ཆེན།
འདྲ་ :
༽ གོང་འཁོད་-----མི་ངོ་ལུ།
༽ དངུལ་རྩིས་འགོ་དཔོན། ཤེས་རིག་ལས་ཁུངས།
༽ དྲག་ཤོས་དྲུང་ཆེན་མཆོག་ རྒྱལ་གཞུང་ཞི་གཡོག་ལྷན་ཚོགས།
༽ ཡིག་སྣོད་ནང་།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
སྦྱོསྦྱོངང་་ལཱལཱ།།
དྲི་བ། ཡིག་ཚང་བཀའ་རྒྱ་ མ་འདྲཝ་ཚུ་བསྡུ་ལེན་འབད་དེ་ ལྷག་བཅུག་ཞིན་ན་ མིང་ཚིག་ལག་ལེན་འཐབ་ཐངས་ ཡིག་
སྡེབ་ དོན་ཚན་བཙུགས་ཐངས་དང་ འབྲི་བཀོད་ཚུ་ དབྱེ་དཔྱད་འབད།
ལས་རིམ་ཐོ།
ལས་རིམ་ཐོ་ཟེར་མི་འདི་ དུས་སྟོན་དང་རྩེད་སྟོན་ དགའ་སྟོན་ གཞི་འཛུགས་ཀྱི་ཉིནམ་ འགོ་འབྱེད་དང་མཇུག་བསྡུའི་རྟེན་
འབྲེལ་ འགྲན་སྡུར་ཚུ་འབད་བའི་སྐབས་ སྐུ་མགྲོན་དང་ མི་སྡེ་ མི་སེར་ཚུ་ལུ་ ཞབས་ཁྲ་ རྩེད་རིགས་དང་ གསུང་བཤད་
ལ་སོགས་པ་སྟོན་ནིའི་ གོ་རིམ་འཆར་གཞི་བཟོ་མི་ཅིག་ལུ་སླབ་ཨིན། ལས་རིམ་འཆར་གཞི་བཟོ་བའི་སྐབས་ ལས་རིམ་གྱི་
མིང་ ས་གནས་ གནམ་ལོ་ཟླ་ཚེས་ དུས་ཚོད་དང་ལས་རིམ་ ཚུ་ཁ་གསལ་བཀོད་དགོཔ་ཨིན།
ལས་རིམ་ཐོ་གི་དཔེ། སློབ་གྲྭའི་སྣ་ཚོགས་ལས་རིམ།
སྤྱི་ལོ་ ལོའི་ སློབ་གྲྭའི་སྣ་ཚོགས་ལས་རིམ།
ས་གནས་ སློབ་གྲྭའི་སྤྱི་དོན་ཁང་།
ཚེས་གྲངས་ སྤྱི་ལོ་ ཟླ་ པའི་ཚེས་ ལུ།
ཆུ་ཚོད། ལས་རིམ།
ཕྱི་རུ་ : སློབ་དཔོན་དང་སློབ་ཕྲུག་ཚུ་འཛོམས་ནི།
: སྐུ་མགྲོན་གཙོ་བོ་འབྱོན་ནི།
: རྒྱལ་པོའི་བརྟན་བཞུགས་དང་ གསོལ་འདེབས་འཇིག་རྟེན་དབང་ཕྱུག་གཏང་ནི།
: ལྟདམོ་ལྟ་མི་ཚུ་སྤྱི་སྟོན་ཁང་ནང་འཛུལ་ནི།
: འབྱོན་པ་ལེགས་སོའི་གསལ་བཤད།
: སྣ་ཚོགས་ཀྱི་ ལས་རིམ་གཟིགས་འབུལ་ཞུ་ནི།
: ལས་རིམ་མཇུག་བསྡུ་ནི།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
དྲི་བ།
ལོ་ལྟར་སློབ་དཔོན་གྱི་ཉིནམ་བརྩི་སྲུང་འདི་ ག་དེ་སྦེ་འབད་ནི་ཨིན་ནའི་ འཆར་གཞི་ལས་རིམ་ཅིག་རྩམས། སློབ་གྲྭའི་རིམ་གྲོ།
ཕྱོགས་སྡེ་ཁག་གི་ཞབས་ཁྲའི་ལས་རིམ། རྩེད་སྟོན་ལས་རིམ་ལ་སོགས་པ་ཚུ་ལུ་ གཞི་བཞག་སྟེ་ ལས་རིམ་འཆར་གཞི་
བཟོ།
འབའ་གན་རྒྱ།
འབའ་གན་རྒྱ་ཟེར་མི་འདི་ རྒྱུ་ཅ་ལ་ཉོ་བཙོང་དང། འབྱུ་དང་ཏི་རུ་སྐྱི་ལེན། གཉེན་སྡོམ། ཁ་འབྱལ། སྐལཝ་བགོ་བཤའ།
ས་ཆ་ཉོ་བཙོང་། ཚུ་འབད་བའི་སྐབས་ རྩ་བོ་ཕན་ཚུན་གྱི་བར་ན་ ཤུལ་ལས་དཀའ་ངལ་མི་འཐོན་ནིའི་དོན་ལུ་ ཧེ་མ་ལས་ར་
བར་ན་འཛོམས་དཔང་དང་ རྒྱབ་མི་ཚུ་བཙུགས་ཏེ་ ཁ་ཚིག་ཡིག་ཐོག་ལུ་བཀོད་བཞག་ནིའི་ ལམ་ལུགས་ཅིག་ལུ་གོཝ་ཨིན།
གན་རྒྱ་འབྲི་བའི་སྐབས་ལུ་ཚང་དགོཔ།
༗ རྩ་བོ་ཕན་ཚུན་གཉིས།
༗ གན་ཡིག་གི་གནད་དོན་ཁ་གསལ།
༗ གན་ཡིག་བཟོ་བའི་ཟླ་ཚེས།
༗ གནད་དོན་དང་འཁྲིལ་བའི་རྩ་ཕན་གཉིས་ཀྱི་ཁ་ཚིག།
༗ རྩ་བོ་རེ་རེའི་རྒྱབ་ལས་རྒྱབ་མི་རེ།
༗ རྩ་ཕན་གཉིས་ཀྱི་བར་ན་ དཔང་པོ།
༗ ཁྲིམས་རྟགས་ ས་ཡིག་ ལག་ཐིའུ་ ཚུ་ཚང་དགོ།
༗ གན་རྒྱ་འདི་ ཁྲིམས་ལུགས་ལེགས་ཤོམ་ཧ་གོ་མི་ཅིག་དགོཔ་མ་ཚད་ རྩ་ཕན་གཉིས་དང་རེགཔ་
གཏོགསཔ་མེད་པའི་མི་གཅིག་གིས་ བཟོ་དགོཔ་ཨིན།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
) ནང་འགྲིག་གན་རྒྱ་གི་དཔེ།
ནང་འགྲིག་གན་རྒྱ།
༉ ད་ལན་ དེ་ཡང་་་་་་་་་་་་་ཆ་འོག་ ་་་་་་་་་ རྒེད་འོག་ གཡུས་ ་་་་་་་་ ལས་ ཨམ་སྲུ་པདྨ་དབང་མོ་དང་ རྨགཔ་
བསྟན་རྒྱས་གཉིས་བཟའ་ཚང་བསྡོམས་ཏེ་ ལོ་ངོ་ དེ་ཅིག་སོང་བའི་ཤུལ་ལུ་ བར་ན་བུ་གཞི་ཚུ་ཚུད་ཡོདཔ་ཨིན། ཨིན་
རུང་ རྨགཔ་བསྟན་རྒྱས་ཀྱིས་ ཆང་གུ་ཤུགས་ཐལཝ་ལས་ འཕྲལ་འཕྲལ་ར་ དོན་མེད་ཀྱི་ཧད་བཏགས་འཚོལ་ཏེ་ བརྡུང་
རྫོབ་ཚར་ལེ་ཤ་འབད་ཡོདཔ་ཨིན་མས།
དེ་འབདཝ་ལས་ པདྨ་དབང་མོ་གིས་ མོ་ར་སོ་སོ་སྡོད་ནི་གུར་ཐག་བཅད་དེ་ ཁྲིམས་ཁང་ནང་ ཞུ་ཚིག་ཕུལ་ནི་གུར་ལྷོདཔ་ད་
བསྟན་རྒྱས་ཀྱིས་ འཛོལཝ་ག་ར་ཆང་ལུ་བརྟེན་ཏེ་ཨིནམ་དང་ ནཱ་ལས་ཕར་ ཆང་ཡང་ མི་ངོ་འཛོམ་ཐོག་ལུ་ར་བཅད་དེ་ བརྡུང་
རྫོབ་ཡང་ རྩ་ལས་ར་མི་འབད་ནི་གི་ ཁས་ལེན་འབད་ཡི། དེ་མ་ཚད་ ད་ལྟོ་གི་ཐད་ ཨམ་སྲུ་གིས་ཡང་ མོ་ག་དེ་སྦེ་
བདེན་རུང་ བུ་གཞི་ཚུ་གི་ངོ་ལུ་བལྟ་སྟེ་ རང་འཇགས་གཅིག་ཁར་ སྡོད་དགོཔ་སྦེ་ སླབ་བཞིན་དུ་ བར་མི་ཚུ་གིས་ འོག་གི་
གནད་དོན་ཚུ་གི་ཐོག་ལུ་ བཏུབ་ག་མི་བཏུབ་ འདྲི་དཔྱད་འབདཝ་ད་ རྩ་ཕན་གཉིས་ཆ་རའི་ཁ་ཐུག་ལས་ འོག་གི་གནད་དོན་
ཚུ་ལུ་ བཏུབ་པའི་ཁས་ལེན་བྱུང་ཡི།
• བསྟན་རྒྱས་ཀྱིས་ དུས་ད་རེས་ལས་འགོ་བཟུང་ ཆང་གི་རིགས་རྣམས་ མ་པ་ལས་འཐུང་ནི་མེད་པའི་ ཁས་བླངས་འབད་
ཡི།
• པདྨ་དབང་མོ་ལུ་ དོན་མེད་ཀྱི་ཧད་བཏགས་འཚོལ་ནི་དང་ བརྡུང་རྫོབ་མ་པ་ལས་ མི་འབད་ནི་གི་ཁས་བླངས་འབད་ཡི།
• པདྨ་དབང་མོ་གིས་ ཧེ་མ་ བརྡུང་རྫོབ་འབད་མི་ཚུ་ སེམས་ཁར་མ་བཞག་པར་ ཨ་རྟག་ཧ་ལུགས་ རྨགཔ་དང་ཨ་ལོ་
ཚུ་དང་གཅིག་ཁར་སྡོད་ནི་གི་ ཁས་བླངས་འབད་ཡི།
• གོང་གསལ་ གནད་དོན་ཚུ་དང་ འགལ་བའི་བྱ་བ་ རྩ་ཕན་ག་གི་ཧོངས་ལས་འཐོན་རུང་ འབའ་དང་ཉེས་ཁྲིམས་ཚུ་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
དཔལ་ལྡན་འབྲུག་པའི་ ཁྲིམས་ལུགས་དང་འཁྲིལ་ཏེ་ ཕྱག་ཞུ་ནི་སྦེ་ ཁས་བླངས་གྲུབ་པའི་གན་འཛིན་ལུ་ རྩ་ཕན་
རྒྱབ་མི་དང་ འཛོམ་དཔང་བཅས་འཛོམས་ཐོག་ སྤྱི་ལོ་ ་་་་ ཟླ་་་་་ ཚེས་ ་་་་་་ ལུ་ནང་འགྲིག་བཟོ་ཡོད་པའི་
གན་འཛིན་དུ།
. བསྟན་རྒྱས་ཀྱི་རྟགས།
. པདྨ་དབང་མོ་གི་རྟགས།
. བསྟན་རྒྱས་ཀྱི་རྒྱབ་མི་ཚེ་རིང་གི་རྟགས།
. པདྨ་དབང་མོའི་རྒྱབ་མི་རྡོ་རྗེ་མོའི་རྟགས།
. འཛོམ་དཔང་ཚེ་རིང་བསྟན་འཛིན་གྱི་རྟགས།
གན་ཡིག།
༉ ད་ལན་ སྤྱི་ལོ་ པ་སྤྱི་ཟླ་ པའི་སྤྱི་ཚེས་ ལུ་ ཐིམ་ཕུག་རྫོང་ཁག་ སྨད་ཝང་རྒེད་འོག་ གཡུས་མཁར་
གསར་གྲབ་ཆུ་ལས་ ངོ་མིང་རྡོ་རྗེ་ ངོ་སྤྲོད་ལག་ཁྱེར་ཨང་ ཅན་མ་འཆང་མི་དང་ ཆུ་ཁ་རྫོང་ཁག་ སྐྱབས་ཆ་
རྒེད་འོག་ གཡུས་སྐྱབས་ཆ་ལས་ ངོ་མིང་བཟང་མོ་ ངོ་སྤྲོད་ལག་ཁྱེར་ཨང་ ཅན་མ་འཆང་མི་གཉིས་ཀྱི་བར་
ན་ བཟོ་ཡོད་པའི་ གན་ཡིག་འདི་ནི།
རྡོ་རྗེ་གིས་ སྤྱི་ལོ་ ལུ་ཉོ་མིའི་སྣུམ་འཁོར་ཨཱལ་ཀྲོ་ཀཱར་ སྒེར་འཁོར་ཨང་ བི་པི་-- འཕྲུལ་ཨམ་ཨང་
 འབད་མི་འདི་ ཏི་རུབ /-(འབུམ་གཉིས་)སྦེ་ བཟང་མོ་ལུ་བཙོངམ་ཨིན། ཏི་རུབ་ /-
(འབུམ་གཅིག་དང་ སྟོང་ཕྲག་ལྔ་བཅུ་ཐམ་པ)ད་ལྟོ་ སྣུམ་འཁོར་ལེནམ་ད་ སྤྲོད་ཡོདཔ་ཨིན། བཟང་མོ་གིས་ ལྷག་
ལུས་རུབ་/-(སྟོང་ཕྲག་ལྔ་བཅུ་)འདི་ སྣུམ་འཁོར་གྱི་མིང་ཐོ་ སྤོ་ཚར་ཞིནམ་ལས་ སྤྲོད་ནི་སྦེ་ བར་ན་དཔང་
པོ་ དབང་འདུས་རྫོང་ཁག་ ཤར་སྦྱིས་ནག་རྒེད་འོག་ གཡུས་ཤར་སྦྱིས་ནག་ལས་ ངོ་མིང་ཚེ་རིང་ ངོ་སྤྲོད་ལག་ཁྱེར་ཨང་
 ཅན་མ་འཆང་མི་དང་ གཤམ་འཁོད་ཀྱི་རྒྱབ་མི་ཚུ་ བཙུགས་ཏེ་བཟོ་ཡོད།
གལ་སྲིད་ གན་འཛིན་དེ་སྦེ་ བཟོ་ཚར་བའི་ཤུལ་ལུ་ རྩ་བོ་ཕན་ཚུན་གཉིས་ ག་གིས་ཁ་ཐུག་ལས་འབད་རུང་ ཨིན་མེན་གྱི་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཉོགས་བཤད་འབྱུང་པ་ཅིན་ འབའ་དང་ ཉེས་ཁྲིམས་གཞུང་གི་ཁྲིམས་ལུགས་ལྟར་དུ་ ཕྱག་ཕྱིད་ཞུ་ནི་ ཟེར་བའི་གན་འཛིན་ལུ།
. སྣུམ་འཁོར་བཙོང་མི་ རྡོ་རྗེ་གི་རྟགས།
. སྣུམ་འཁོར་ཉོ་མི་ བཟང་མོ་གི་རྟགས།
. སངས་རྒྱས་ཀྱི་རྒྱབ་མི་ དཔལ་འབྱོར་གྱི་རྟགས།
. བཟང་མོ་གི་རྒྱབ་མི་ མཁའ་འགྲོ་གི་རྟགས།
. དཔང་པོ་ ཚེ་རིང་གི་རྟགས།
སྦྱོང་ལཱ།
དྲི་བ།
. སློབ་ཕྲུག་ཚུ་ རང་རྐྱང་ ཡང་ན་ ཆ་སྦེ་ རྒྱུ་ཅ་ལ་ཉོ་བཙོང་དང་། འབྱུ་དང་ཏི་རུ་སྐྱི་ལེན། གཉེན་སྡོམ། ཁ་འབྱལ། སྐལཝ་བགོ་
བཤའ། ས་ཆ་དང་སྣུམ་འཁོར་ཉོ་བཙོང་། ཚུ་གི་སྐོར་ལས་ གན་རྒྱ་བཟོ་ནིའི་སྦྱང་བ་འབད།
. རང་གིས་བྲིས་ཡོད་པའི་གན་རྒྱ་དང་ གནས་སྟངས་ངོ་མ་ནང་ལུ་བཟོ་ཡོད་པའི་གན་རྒྱ་ཚུ་གི་བར་ན་ ཁྱད་པར་ག་དེ་སྦེ་ར་
ཡོདཔ་ཨིན་ན་ དབྱེ་བ་དཔྱད། (གནས་སྟངས་ངོ་མ་ནང་བྲིས་ཡོད་པའི་ གན་རྒྱའི་དཔེ་ བསྡུ་སྒྲིག་འབད་ནི་ལུ་ སློབ་
དཔོན་གྱིས་ཕན་གྲོགས་འབད་དགོ།)
. གན་རྒྱ་ཚུ་གི་བར་ན་ ཁྱད་པར་ག་དེ་སྦེ་ར་ཡོདཔ་ཨིན་ན་ཚུ་ ཐོ་བཀོད་འབད་ཞིན་ན་ དམང་ཁར་སྤྱན་ཞུ་འབད།
. གན་རྒྱའི་ཁྱད་ཆོས་དང་ ལྡན་མི་ལྡན་གྱི་བསམ་འཆར་ལེན་ཏེ་ ལོག་འཛོལ་བ་མེདཔ་སྦེ་བྲིས།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཞུ་ཚིག་/བཤེར་ཡིག
ཞུ་ཚིག་ཟེར་མི་འདི་ ཁྲིམས་འབྲེལ་གྱི་ཡི་གུའི་ནང་གསེས་ཅིག་ཨིན། དེ་ཡང་ གནད་དོན་གང་རུང་ཅིག་ལུ་ ཁྲིམས་ཀྱི་ངོས་
ལེན་དང་ ཡང་ན་ བདེན་རྫུན་དབྱེ་བཤེར་ཕྱེས་གནང་ཟེར་ ཁྲིམས་ཀྱི་འདུན་ས་ལུ་ ཕུལ་བའི་ཡི་གུ་འདི་ལུ་ ཧེ་མ་ཞུ་ཚིག་ཟེར་
སླབ་ཨིན་རུང་ ད་རེས་ནངས་པ་བཤེར་ཡིག་ཟེར་ཡང་སླབ་ཨིན། འདི་ལུ་ཡང་ཞུ་ཡིག་སྔར་སྲོལ་ལམ་ལུགས་ནང་ལུ་ འབྲི་
སྲོལ་ཡོད་དོ་བཟུམ་སྦེ་བྲི་ནི་ཅིག་དང་ འབྲི་ཤོག་ནང་བཀང་སྟེ་ ཕུལ་ནི་གི་ལམ་ལུགས་དང་ ལྷམ་པ་གཉིས་སྦེ་ཡོད།
ཞུ་ཚིག་འབྲི་བའི་སྐབས་ལུ་ཚང་དགོཔ།
ཞུ་ཚིག་འདི་ འབྲི་ཤོག་ནང་བཀང་སྟེ་ཕུལ་ནི་ལུ་ སྒྲིག་བཀོད་ཧེ་མ་ལས་བཟོ་སྟེ་ཡོད་ནི་དེ་གིས་ ཁྱད་ཆོས་ལོགས་སུ་བལྟ་
དགོཔ་མེད། ཨིན་རུང་ ཞུ་ཚིག་སྦེ་བཟོ་སྟེ་ཕུལ་མི་ལུ་ འོག་གི་གནད་དོན་ཚུ་ ཚང་དགོཔ་ཨིན།
༗ མགོ་རྒྱན། ༼༊༽
༗ མགུལ་རྒྱན།
༗ གུས་ཕབ་དང་ རང་གི་ངོ་སྤྲོད་ཁ་གསལ།
༗ གནད་དོན་ཁ་གསལ་ དཀའ་ངལ་ བདེན་ཁུངས་དང་ རང་གི་རེ་དོན་བཀོད་ནི་ཚུ་ ངེས་པར་ཚང་དགོ།
༗ བཤེར་ཡིག་དེ་གི་དོན་ཚན་ རེ་རེ་བཞིན་དུ་གི་ཐོག་ལུ་ རྩོད་ཟླ་དང་གཅིག་ཁར་ རྩོད་གཞི་ཕྱེ་དགོཔ་དང་
དོན་ཚིག་རེ་རེ་གི་ཐོག་ལུ་ འབའ་དང་ཐོ་བཞག་སྟེ་ སླབ་གཞི་ཕྱེ་དགོཔ་འཐོན་སྲིད་ནི་ཨིནམ་ལས་ རང་གི་སླབ་ནིའི་དོན་ཚིག་
ཚུ་ དྲང་བདེན་དང་ ར་ཁུངས་གཟང་ནི་ཡོད་མི་ཙང་ཙ་ དགོཔ་མ་ཚད་ དྲང་དཔོན་དང་རྒྱབ་མི་གཞན་ཚུ་གིས་ ཧིང་སངས་ས་སྦེ་
ཧ་གོ་ཚུགསཔ་བཟོ་སྟེ་ ཕུལ་དགོཔ་ག་ནི་ལས་གལ་ཆེ།
༗ མཇུག་དོན་དང་ ཟླ་ཚེས།
༗ ཕུལ་ཕབ།
༗ ཁྲིམས་རྟགས། ཚུ་ངེས་པར་དུ་ཚང་དགོ།
བཤེར་ཡིག་དང་ཞུ་ཚིག་གི་དཔེ་དག་པ་ཅིག་ འོག་ལུ་བཀོད་དེ་ཡོད།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
) གཉེན་ཐམ་ཞུ་ནི་གི་ཞུ་ཚིག།
༊ བདེན་རྫུན་སྨྲ་བའི་དབང་ཕྱུག་སྤ་རོ་རྫོང་ཁག་ཁྲིམས་ཀྱི་འདུན་སའི་དྲག་ཤོས་དྲང་དཔོན་མཆོག་གི་དྲུང་དུ།
གུས་འབངས་སྤ་རོ་རྫོང་ཁག་
གཡུས་སུ་ན་ལས་ངོ་མིང་དབྱངས་ཅན་ ངོ་སྤྲོད་ལག་ཁྱེར་ཨང་  ཅན་མ་དང་ ཀྲོང་གསར་རྫོང་ཁག་ གཡུས་
ཚང་ཁ་ལས་ ངོ་མིང་རྡོ་རྗེ་ ངོ་སྤྲོད་ལག་ཁྱེར་ཨང་  ཅན་མ་འཆང་མི་གཉིས་ཀྱིས་ ཕྱག་བཅས་ཞུ་གསོལ་
ནི། ང་བཅས་གཉིས་ བཟའ་ཚང་སྦེ་བསྡོམས་ཏེ་ ལོ་དག་པ་ཅིག་སོང་ཡོད་རུང་ གཉེན་ཐམ་ཅིག་མེད་པར་ལུས་ཡོདཔ་ལས་
མ་ཞུ་ཐབས་མེད་སོང་ཡི་ལགས།
དེ་ཡང་ ང་བཅས་གཉིས་ལུ་གཉེན་ཐམ་མེད་ནི་འདི་གིས་ སྤྱི་རུབ་ཀྱི་ལཱ་ག་ཅི་ར་འབད་གེ་ཟེར་རུང་ དཀའ་ངལ་འབྱུངམ་མས་
ཟེར་ཞུ་ནི་ཨིན་ལགས། དེ་འབདཝ་ལས་ནཱ་ ཁྲིམས་ཀྱི་འདུན་ས་ལས་ དཔལ་ལྡན་འབྲུག་པའི་ ཁྲིམས་ཀྱི་ལམ་ལུགས་
དང་འཁྲིལ་ཏེ་ ང་བཅས་བཟའ་ཚང་གཉིས་ལུ་ གཉེན་ཐམ་འདི་ འཕྲལ་མགྱོགས་ར་ཞུ་གནང་ཟེར་ཞུ་ནི་ཨིན། ཁྲིམས་དོན་
དང་འཁྲིལ་བའི་ གནས་ཐོ་ཚུ་ཁ་གསལ་བཀོད་དེ་ ཟུར་སྦྲགས་ཕུལ་ཡོད་ཟེར་ཞུ་བ་ མཁྱེན་མཁྱེན་ལགས། ཞེས་སྤྱི་ལོ་
་་་་་་་་་་་་་་སྤྱི་ཟླ་་་་་་་་་་་སྤྱི་ཚེས་་་་་་་་་་ལུ་གོང་མིང་གིས་ སྒོ་ གུས་པས་
ཕྱག་བཅས་
ཕུལ།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
) བཤེར་ཡིག་གི་དཔེ།
༊ ཁྲིམས་དོན་ཀུན་ལ་མཁས་པའི་དྲག་ཤོས་དྲང་དཔོན་མཆོག་གི་ཞབས་དྲུང་དུ།
གུས་ ཐིམ་ཕུག་རྫོང་ཁག་ སྨད་ཝང་རྒེད་འོག་ གཡུས་མཁར་
གསར་གྲབ་ཆུ་ལས་ ངོ་མིང་རྡོ་རྗེ་ ངོ་སྤྲོད་ལག་ཁྱེར་ཨང་ ཅན་མ་འཆང་མི་ གུས་པ་རང་གི་སྐྱིད་སྡུག་འདི་
ནཱ་ཁྲིམས་ཀྱི་འདུན་ས་མ་ཞུ་སོང་བའི་གནད་དོན་ནི། དེ་ཡང་ སྤྱི་ལོ་ སྤྱི་ཟླ་ པའི་སྤྱི་ཚེས་ ལུ་ གུས་པ་རང་ལུ་
ཡོད་པའི་ སྣུམ་འཁོར་ཨཱལ་ཀྲོ་ཀཱར་ སྒེར་འཁོར་ཨང་ བི་པི་--འབད་མི་འདི་ ཏི་རུབ /-(འབུམ་གཉིས་
) སྦེ་ བཟང་མོ་ལུ་བཙོང་ཡོདཔ་ཨིན་ལགས།
བཟང་མོ་གིས་ སྣུམ་འཁོར་འདི་ཉོ་བའི་བསྒང་ལུ་ ཏི་རུབ་ /-(འབུམ་གཅིག་དང་ སྟོང་ཕྲག་ལྔ་བཅུ་ཐམ་པ)སྤྲོད་
ཡོདཔ་ཨིན། མོ་གིས་ལྷག་ལུས་རུབ་/-(སྟོང་ཕྲག་ལྔ་བཅུ་)འདི་ སྣུམ་འཁོར་གྱི་མིང་ཐོ་ སྤོ་ཚར་ཞིནམ་ལས་
སྤྲོད་ནི་སྦེ་ བར་ན་དཔང་པོ་ དབང་འདུས་རྫོང་ཁག་ ཤར་སྦྱིས་ནག་རྒེད་འོག་ གཡུས་ཤར་སྦྱིས་ནག་ལས་ ངོ་མིང་ཚེ་རིང་
བཙུགས་ཏེ་གན་རྒྱ་བཟོ་ཡོད་རུང་ ད་ལྟོ་ཚུན་ཚོད་ དངུལ་ལྷག་ལུས་འདི་མ་འཐོབ་པར་ཡོད། མོ་ལུ་ ཏི་རུབ་ལྷག་ལུས་འདི་
གནང་ཟེར་ག་དེམ་ཅིག་སླབ་རུང་ ཏི་རུབ་སྤྲོད་ནི་ཕར་བཞག་ ཏི་རུ་འདི་རྩ་ལས་སྤྲོད་མི་ཚུགས་ ག་དགའ་སར་ཞུ་སོང་ཟེར་
སླབ་སྟེ་ སྤྲོད་ནིའི་ཁག་བཟེད་མ་བཏུབ་ལགས། གཡུས་ཁའི་ཚོགས་པ་བར་ན་བཙུགས་ཏེ་ བློ་སླབ་ཡོད་རུང་ ད་ལྟོ་ཚུན་
ཚོད་ དངུལ་ལྷག་ལུས་འདི་སྤྲོད་ནིའི་ལོ་རྒྱུས་རྩམ་ར་ མིན་འདུག་ཟེར་ཞུ་ནི་ཨིན་ལགས།
དེ་འབདཝ་ལས་ གུས་པ་རང་གིས་ གོང་ལུ་བཀོད་ཡོད་པའི་ གནད་དོན་འདི་གི་སྐོར་ལས་ དྲག་ཤོས་དྲང་དཔོན་མཆོག་གིས་
གང་མགྱོགས་བདེན་རྫུན་གྱི་དབྱེ་དཔྱད་དང་ དྲང་བདེན་ཁྲིམས་ཀྱི་གྲོས་ཆོད་མཛད་དེ་ བཀའ་དྲིན་བསྐྱང་གནང་ཟེར་ ཞུ་བ་མཁྱེན་
མཁྱེེེེེན་ལགས། ཞེས་སྤྱི་ལོ་ སྤྱི་ཟླ་ པའི་སྤྱི་ཚེས་  ལུ་ གོང་མིང་པས་སྒོ་གསུམ་
ཕྱག་བཅས་
ཕུལ།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
སྦྱོང་ལཱ།
དྲི་བ།
- ཧེ་མའི་དོན་ཚན་ གན་རྒྱའི་སྐོར་ལས་ ལྷབ་སྦྱང་འབད་བའི་སྐབས་ལུ་ རང་གིས་བཟོ་ཡོད་པའི་གན་རྒྱ་འདི་ནང་གི་ ཁ་ཚིག་ག་ཅི་
བཞག་ཡི་ག་ ངོས་འཛིན་འབད།
- གན་རྒྱའི་ཁ་ཚིག་དང་མ་འཁྲིལ་བར་ རྩོད་ཟླའི་ཧོངས་ལས་ཉོག་བཤད་བཀོད་ཡོད་པའི་ གནས་སྟངས་ཅིག་བཟོ་སྟེ་
ཁྲིམས་ཀྱི་འདུན་ས་ལུ་ ཞུ་ཚིག་བྲི་ནིའི་སྦྱང་འབད།
མགྲོན་ཤོག།
མགྲོན་ཤོག་ཟེར་མི་འདི་ རང་གི་སྐྱེ་བའི་ཉིནམ་བརྩི་སྲུང་ གཉེན་གྱི་རྟེན་འབྲེལ་ བཀྲིས་མངའ་གསོལ་ རྩེད་རིགས་ཀྱི་ལས་
རིམ་ སྣ་ཚོགས་ལས་རིམ་ ལ་སོགས་པའི་ལས་རིམ་ཚུ་ནང་ སྐུ་མགྲོན་སྦེ་འབྱོན་གནང་ཟེར་ ཞུ་ནིའི་དོན་ལུ་ བསྐྱལ་མི་
ཡི་གུ་འདི་ལུ་སླབ་ཨིན། མགྲོན་ཤོག་འདི་ཡིག་ཐོག་ལུ་བྲིས་ཏེ་བསྐྱལ་ནི་དང་ ཤོག་བྱང་སྦེ་བཟོ་སྟེ་བསྐྱལ་ནི་ཡོདཔ་
མ་ཚད་ གློག་རིག་ཡོངས་འབྲེལ་ དང་ བརྡ་དོན་འཕྲུལ་རིགས་ཀྱི་ཐོག་ལུ་ཡང་ བསྐྱལ་ནི་ཡོདཔ་ཨིན།
སྐུ་མགྲོན་གཙོ་བོ་གིས་གཙོས་པའི་ སྐུ་མགྲོན་ཚུ་ ལས་རིམ་ནང་མགྲོན་ཞུ་འབད་ནིའི་དོན་ལུ་ མགྲོན་ཤོག་འདི་བསྐྱལ་བ་ཅིན་
སྐུ་མགྲོན་འདི་གི་ཐུགས་ཁར་ དཔའ་ཉམས་དང་ དམིགས་བསལ་གྱི་དགའ་ཚོར་བསྐྱེད་ཚུགས་པའི་ཁེ་ཕན་ཡོད།
མགྲོན་ཤོག་འབྲི་བའི་སྐབས་ལུ་ ཚང་དགོཔ།
༗ ལས་རིམ་ག་ཅི་ཨིན་ན་དེ་གི་མིང་།
༗ སྐུ་མགྲོན་གྱི་མཚན།
༗ ལས་རིམ་བརྩི་སའི་ས་གནས་ཀྱི་ཁ་བྱང་།
༗ དུས་ཚོད།
༗ གྱོན་ཆས།
༗ མགྲོན་ཞུ་འབད་མིའི་མིང་།
༗ ལས་རིམ་གྱི་ཐོ། (གདམ་ཁ།) ཚུ་གི་སྐོར་ལས་ཚུད་དགོཔ་ཨིན།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
༗ ཤོག་བྱང་ གི་ཐོག་ལུ་བསྐྱལ་ནི་ཨིན་པ་ཅིན་ རང་སོའི་རིག་པའི་ལྕོགས་གྲུབ་དང་འཁྲིལ་
གསར་བཏོད་ཀྱི་མགྲོན་ཤོག་ ག་དེ་སྦེ་བཟོ་རུང་བཏུབ་པའི་ཁ་ལུ་ གོང་གི་གནད་དོན་ཚུ་ག་ར་ཚངམ་སྦེ་ བྲི་དགོཔ་
ཨིན།
) མགྲོན་ཤོག་གི་དཔེ་དང་པ།
) མགྲོན་ཤོག་གི་དཔེ་གཉིས་པ།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
དྲི་བ།
. མགྲོན་ཤོག་འབྲི་བའི་སྐབས་ལུ་ གནད་དོན་བཙུགས་ཐངས་ཚུ་ ངོས་འཛིན་འབད།
. རང་གི་སྐྱེ་བའི་ཉིནམ་བརྩི་སྲུང་ གཉེན་གྱི་རྟེན་འབྲེལ་ བཀྲིས་མངའ་གསོལ་ རྩེད་རིགས་ཀྱི་ལས་རིམ་ སྣ་ཚོགས་ལས་རིམ་ ལ་
སོགས་པའི་ལས་རིམ་ཚུ་གང་རུང་ལུ་གཞི་བཞག་སྟེ་ སྐུ་མགྲོན་སྦེ་འབྱོན་གནང་ཟེར་ མགྲོན་ཤོག་བྲི་ནིིའ་སྦྱང་བ་འབད།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ལྷག་རིག་དང་རྩོམ་རིག།
འབྲི་རྩོམ།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
སློབ་རིམ་ པ། ལྷག་རིག་དང་རྩོམ་རིག་གི་ལྕོགས་གྲུབ།
སློབ་རིམ་ པ་ཚུན་ལྷབ་མི་ ལྷག་ནིའི་རིག་རྩལ་ཚུ་ ལག་ལེན་འཐབ་ཚུགས་པའི་ཁར།
. འབྲི་རྩོམ་དང་ རྣམ་ཐར་དང་ སྲུང་དེབ་ཚུ་ལྷག་ཞིནམ་ལས་ འབྲེལ་ཡོད་རྩོམ་རིག་གི་ཁྱད་རྣམ་ཚུ་ ཚངམ་སྦེ་
ཡོད་མེད་ དབྱེ་དཔྱད་འབད་ནི་དང་ རང་སྟོབས་ཀྱིས་རྩོམ་སྒྲིག་ཚུ་འབད་ནི་ཚུ་འབད་དེ་ རྩོམ་རིག་ལུ་མཁས་སྦྱང་
ཚུད་ཚུགས་དགོ།
. སྙན་ངག་དང་ ལེགས་བཤད་ཀྱི་ཐོག་ལས་ ཚིག་རྒྱན་གྱི་རིག་རྩལ་ཚུ་ལྷབ་སྟེ་ སྙན་རྩོམ་གྱི་གོ་དོན་ལེན་ནི་དང་
གནད་དོན་ཚུ་ ཚིགས་བཅད་ལྷུག་སྤེལ་མའི་ཐོག་ལས་ ཚིག་གི་རྣམ་འགྱུར་ཚུ་བཙུགས་ཏེ་ རྩོམ་སྒྲིག་ཚུ་ འབད་
ཚུགས་དགོ།
. ཡིག་ཐོག་བརྡ་དོན་སྤྲོད་ལེན་གྱི་དོན་ལུ་ བརྡ་འབྲེལ་དང་ཁྲིམས་འབྲེལ་གྱི་ཡིག་འགྲུལ་ཚུ་ ལྷབ་ཞིནམ་ལས་
བརྡ་དོན་སྤྲོད་ལེན་འབད་ཚུགས་དགོ།
. ནང་ཆོས་བརྩི་མཐོང་གི་དོན་ཚན་ཚུ་ལྷབ་སྟེ་ གཞན་དོན་ལུ་ ལས་འབྲས་བླང་དོར་གྱི་སྐོར་ལས་ བཤད་པ་རྐྱབ་ནི་
དང་རང་དོན་ལུ་ བསམ་སྤྱོད་ཀྱི་འགྱུར་བ་ཚུ་འབད་ཚུགས་དགོ།
. སྐད་སྒྱུར་གྱི་སྦྱང་བ་ཚུ་འབད་དེ་ ཆོས་སྐད་དང་དབྱིན་སྐད་ནང་ཡོད་མི་ གནད་དོན་ཚུ་ལྷག་སྟེ་ རྫོང་ཁ་ནང་བརྡ་སྒྱུར་
འབད་དེ་ བརྡ་དོན་སྤྲོད་ཚུགས་དགོ།
. གློག་རིག་ཡོངས་འབྲེལ་ལས་འཐོན་པའི་ རྫོང་ཁ་དང་ཆོས་སྐད་ལྷབ་སྟོན་མཁོ་ཆས་ཚུ་ ལྷག་སྟེ་ བསྐྱར་ཞིབ་ཀྱི་
ཐོག་ལས་ རང་ལུ་ཕན་པའི་ཤེས་ཡོན་དང་ བརྡ་དོན་ཚུ་ལེན་ཚུགས་དགོ།
. ལྷག་ཐངས་ཀྱི་ ཐབས་ལམ་མ་འདྲཝ་ཚུ་ ལག་ལེན་འཐབ་སྟེ་ གོ་དོན་ལེན་ནིའི་ཐབས་ལམ་ བཏོན་ཚུགས་དགོ།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ལྷག་རིག་དང་རྩོམ་རིག་གི་ སློབ་སྦྱོོང་ལས་དོན།
. རྫོང་ཁའི་རྩོམ་རིག་ནང་གི་ ཚིགས་བཅད་ ཚིག་ལྷུག་ སྤེལ་མ་ ག་ཅི་ར་ཨིན་རུང་ རྗོད་སྒྲ་དང་ ཚིག་གི་
གཅད་མཚམས་ཚུ་ འོས་འབབ་ལྡན་ཏོག་ཏོ་སྦེ་ལྷག་སྟེ་ གོ་བ་ལེན་ཚུགས་དགོ།
. རྣམ་ཐར་དང་ སྲུང་དེབ་ཚུ་ལྷག་ཞིནམ་ལས་ སྲུང་གི་ཁྱད་རྣམ་ཚུ་ ཚངམ་སྦེ་ཡོད་མེད་ དབྱེ་དཔྱད་དང་
བསྐྱར་ཞིབ་འབད་ཚུགས་དགོ།
. སྙན་ངག་གི་ཚིག་རྒྱན་ཚུ་ལྷག་སྟེ་ གོ་བ་ལེན་ཞིནམ་ལས་ གནད་དོན་ཚུ་ རིགས་བསྒྲེས་ཏེ་ ཚིག་གི་རྣམ་
འགྱུར་ ཕུན་སུམ་ཚོགས་པའི་སྒོ་ལས་ རྩོམ་སྒྲིག་འབད་ཚུགས་དགོ།
. རྩོམ་རིག་ཚུ་ལྷག་སྟེ་ མི་ཚེའི་ནང་ཁག་ཆེ་བའི་ ཤེས་ཡོན་དང་ བརྡ་དོན་ རིག་རྩལ་ཚུ་ ལྷབ་ཞིནམ་ལས་
ལག་ལེན་འཐབ་ཚུགས་དགོ།
. ལོ་རྒྱུས། རྒྱུད་སྐུལ། ལ་སོགས་པའི་ འབྲི་རྩོམ་ཚུ་ལྷག་སྟེ་ དབྱེ་དཔྱད་འབད་ཐོག་ལས་ སྐྱོན་ཡོན་ངོས་
འཛིན་འབད་ཚུགས་དགོ།
. ཞུ་ཡིག་དེང་སང་ལམ་ལུགས་ནང་འབྲི་ཐངས་ བཀའ་རྒྱ་ ལས་རིམ་ཐོ་ ཞུ་ཚིག་ གན་རྒྱ་དང་ མགྲོན་ཤོག་
འབྲི་ཐངས་ཚུ་ རང་སྟོབས་ཀྱིས་ ལག་ལེན་འཐབ་ཞིནམ་ལས་ བརྡ་དོན་སྤྲོད་ལེན་འབད་ཚུགས་དགོ།
. ལེགས་བཤད་ཚུ་ལྷག་ཐོག་ལས་ དེ་ཚུ་གི་འགྲེལ་བཤད་རྐྱབ་ནི་དང་ བློ་གི་གནས་སྟངས་ནང་བཙུགས་ཏེ་
བཤད་ནིའི་སྦྱང་བ་ཚུ་འབད་དེ་ ཚིག་ཚུ་སྙན་ཆ་དང་ལྡནམ་སྦེ་ བཤད་ཚུགས་དགོ།
. ཆོས་སྐད་དང་དབྱིན་སྐད་ནང་ཡོད་མི་ གནད་དོན་ཚུ་ལྷག་སྟེ་ རྫོང་ཁ་ནང་བརྡ་སྒྱུར་འབད་ཚུགས།
. གློག་རིག་ཡོངས་འབྲེལ་ལས་འཐོན་པའི་ རྫོང་ཁ་དང་ཆོས་སྐད་ལྷབ་སྟོན་མཁོ་ཆས་ཚུ་ ལྷག་སྟེ་ བསྐྱར་ཞིབ་
ཀྱི་ཐོག་ལས་ རང་ལུ་ཕན་པའི་ཤེས་ཡོན་དང་ བརྡ་དོན་ཚུ་ལེན་ཚུགས་དགོ།
. ཞིབ་ཞིབ་དང་ གདམ་ཁ་རྐྱབ་སྟེ་ལྷག་ནི་ ལ་སོགས་པའི་ ལྷག་ཐངས་ཀྱི་ ཐབས་ལམ་མ་འདྲཝ་ཚུ་
ལག་ལེན་འཐབ་སྟེ་ གོ་དོན་ལེན་ནིའི་ཐབས་ལམ་ བཏོན་ཚུགས་དགོ།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
འབྲི་རྩོམ་གྱི་དབྱེ་བ།
སྤྱིར་བཏང་འབྲི་རྩོམ་ལུ་ དབྱེ་བ་ལེ་ཤ་ཡོདཔ་ཨིན་རུང་ དེ་ཚུའི་ནང་ལས་ ཤེས་རིག་སློབ་གྲྭའི་ གནས་ཚད་ལུ་ འོས་འབབ་
ཡོད་པའི་ འབྲི་རྩོམ་གྱི་དབྱེ་བ་དག་པ་ཅིག་ སོ་སོར་བཏོན་ཏེ་ སློབ་སྦྱོང་དོན་ཚན་སྦེ་བཀོད་ཡོད། འབྲི་རྩོམ་གྱི་ དབྱེ་བ་དེ་ཚུ་
རྒྱལ་སྤྱིའི་གནས་ཚད་ཀྱི་ འབྲི་རྩོམ་འབྲི་ཐངས་དང་མཐུནམ་སྦེ་ཨིནམ་ལས་ དེ་ཚུ་ སེམས་ཁར་བཀལ་ཏེ་ ལྷབ་སྦྱང་འབད་
བ་ཅིན་ རྫོང་ཁ་དང་ཨིང་སྐད་གཉིས་ཆ་རའི་ཐོག་ལས་ འབྲི་རྩོམའབྲི་ནིའི་རིག་རྩལ་འདི་ རྒྱ་སྐྱེད་གཏང་ཚུགས་པའི་ དགོས་པ་
སྦོམ་ཡོདཔ་ཨིན། སློབ་གྲྭའི་གནས་ཚད་ནང་ལུ་ འོས་འབབ་ཡོད་པའི་ འབྲི་རྩོམ་གྱི་ དབྱེ་བ་དེ་ཡང་ འཆར་སྣང་འབྲི་རྩོམ།
འགྲེལ་བཤད་འབྲི་རྩོམ། ལོ་རྒྱུས་འབྲི་རྩོམ། རྒྱུད་སྐུལ་འབྲི་རྩོམ། རྒྱས་བཤད་འབྲི་རྩོམ། རྩོད་གླེང་འབྲི་རྩོམ། ཚུ་ཨིནམ་
སྦེ་ ངོས་འཛིན་འབད་དེ་ཡོད། དེ་ཚུ་གི་ནང་ལས་ གནས་རིམ་བཞི་པ་ སློབ་རིམ་བཅུ་པའི་ནང་ལུ་ ལོ་རྒྱུས་འབྲི་རྩོམ་དང་།
རྒྱུད་སྐུལ་འབྲི་རྩོམ། གཉིས་ གོ་དོན་དང་ འབྲི་ཐངས་ཀྱི་ཁྱད་རྣམ་སོ་སོར་ཡོད་མི་ཚུ་ འོག་ལས་མར་རིམ་པ་བཞིནན་དུ་ ཁ་
གསལ་སྦེ་ བཤད་ནི་ཨིན།
ལོ་རྒྱུས་འབྲི་རྩོམ།
ལོ་རྒྱུས་ཟེར་བའི་གོ་དོན་དེ་ཡང་ ཧེ་མར་འབད་འབདཝ་དང་བྱུང་བྱུངམ་ ཉམས་སུ་མྱོང་མྱོངམ་ཚུ་གི་སྐོར་ལས་ གཞན་ལུ་གོ་རིམ་
བཞིནན་དུ་ བཤད་དེ་སླབ་མི་གི་ བློ་ཅིག་ལུ་ གོཝ་ཨིན། དེ་འབདཝ་ལས་ ལོ་རྒྱུས་འབྲི་རྩོམ་ཟེར་མི་འདི་ཡང་ སྔོན་
མར་འབད་འབདཝ་དང་ ཡང་ཅིན་བྱུང་བྱུངམ་ཅིག་གི་སྐོར་ལས་ གོ་རིམ་མ་འཛོལ་བར་ རིམ་པ་བཞིན་དུ་ འབྲི་རྩོམ་གྱི་རྣམ་
པ་སྦེ་བཀོད་དེ་ ཡོད་མི་ཅིག་ལུ་གོ་ནི་ཨིན། ལོ་རྒྱུས་འབྲི་རྩོམ་ནང་ལུ་ ཧེ་མར་འབད་འབདཝ་དང་བྱུང་བྱུངམ་ ཉམས་སུ་མྱོང་
མྱོངམ་ཚུ་གི་སྐོར་ལས་ ཆུ་ཚོད་དང་ ཡང་ན་ དུས་ཚོད། ཡང་ན་ ལོ་དང་ཟླཝ་ཚུ་ གོ་རིམ་བཞིནན་དུ་ བཀོད་དགོཔ་ཨིན།
སྲུང་ ལོ་རྒྱུས་ཀྱི་རྣམ་པ་སྦེ་ ཡོད་མི་ཚུ་ཡང་ འབྱུང་རིམ་གོ་རིམ་བཞིནན་དུ་ཡོད་པ་ཅིན་ ལོ་རྒྱུས་འབྲི་རྩོམ་ནང་ཚུདཔ་ཨིན།
ལོ་རྒྱུས་འབྲི་རྩོམ་གྱི་ཁྱད་རྣམ།
སྤྱིར་བཏང་འབྲི་རྩོམ་གྱི་ ཁྱད་ཆོས་ག་ར་ ཚང་ཞིནམ་ལས་ བཤད་དགོ་པའི་ གནད་དོན་འདི་ བཤད་ཐངས་ཀྱི་ ཁྱད་པར་
ཚིག་གཙོ་བོ་ར་
༗ སྔོན་མ་འབད་འབདཝ་དང་ བྱུང་བྱུངམ་བཟུམ་ཅིག་ལུ་ གཞི་བཞག་ཡོདཔ། ལོ་རྒྱུས་ཀྱི་འབྱུང་རིམ་ཚུ་ གོ་རིམ་དང་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
འཁྲིལ་ཏེ་ བྲིས་ཡོདཔ།
༗ ཧེ་མའི་ལོ་རྒྱུས་ཚུ་ ཕྱོགས་སྒྲིག་འབད་དེ་བྲིས་ཡོདཔ།
༗ གནམ་ལོ་ ཟླ་ཚེས་ ཆུ་ཚོད་ ལ་སོགས་པའི་དུས་ཚོད་ཚུ་ གོ་རིམ་བཞིན་དུ་བྲིས་ཡོདཔ།
༗ གང་ཟག་དང་པ་ ཡང་ན་ གསུམ་པའི་ཕྱོགས་བཟུང་སྟེ་བྲི་དགོཔ་ཨིན།
བསྟན་པའི་མཛོད་པ་བཅུ་གཉིས།
ལོ་རྒྱུས་འབྲི་རྩོམ།
༉ འཛམ་གླིང་རྒྱལ་སྤྱིའི་ མི་མང་ཤོས་ཀྱིས་ར་ སྟོན་པ་སངས་རྒྱས་ཀྱི་ སྐུ་དང་ སྐུ་པར་ སྐུ་ཐང་ཚུ་བཞེངས་ཏེ་ ཕྱག་
མཆོད་ཀྱི་རྟེན་སྦེ་བཞག་སྲོལ་ཡོད། མི་ཚུ་གིས་ དེ་སྦེ་འབད་དགོ་མི་དེ་ཡང་ སངས་རྒྱས་ཀྱི་མཛད་རྣམ་ཚུ་མཇལཝ་ད་ སྟོན་
པ་སངས་རྒྱས་མཆོག་ འཁོར་བའི་སེམས་ཅན་ཚུ་ལུ་ ཐར་པའི་ལམ་སྟོན་གནང་མི་ བླ་ན་མེད་པ་ཅིག་ཨིནམ་ལས་བརྟེན་ཏེ་
སངས་རྒྱས་ཁོ་ར་ལུ་ དད་པ་དང་མོས་གུས་བསྐྱེད་ནི་དང་། ཁོ་གིས་སྟོན་པའི་ཆོས་ལུ་ ཉམས་ལེན་ཚུ་འབདཝ་ཨིན་མས། དེ་
འབདཝ་ལས་ སངས་རྒྱས་ཀྱི་མཛད་རྣམ་ལུ་ ཡོངས་སུ་གྲགས་པའི་ མཛད་པ་བཅུ་གཉིས་ཟེར་ ཡོད་མི་དེ་ཚུ་ གོ་རིམ་
བཞིན་དུ་ བཅུད་བསྡུས་ཏེ་ཞུ་ནི་ཨིན།
༽ དགའ་ལྡན་གནས་ལས་འཕོ་བའི་མཛད་པ།
དེ་ཡང་ སྟོན་པ་རྫོགས་པའི་ སངས་རྒྱས་མཆོག་ བསྐལ་པ་
གྲངས་མེད་གསུམ་གྱི་རིང་ལུ་ དག་པའི་སྐྱེ་བ་དང་ མ་དག་པའི་སྐྱེ་
བ་ལེ་ཤ་ར་བླངས་ཏེ་ ཚོགས་བསགས་ཚར་བའི་མཐའ་མར་ དགའ་
ལྡན་ལྷ་ཡུལ་ཟེར་མི་འདི་ཁར་ བྱང་ཆུབ་སེམས་དཔའ་ དམ་པ་
ཏོག་དཀར་པོ་ཟེར་བའི་ སྐྱེ་བ་བཞེས་ཏེ་ བཞུགས་ཡོདཔ་ཨིན་
མས། དེམ་ཅིག་གི་བར་ན་ ཁོ་ར་འཇིག་རྟེན་འཛམ་གླིང་འདི་ནང་འབྱོན་དགོ་པའི་ ལུང་བསྟན་དུས་ལུ་བབས་ཨིནམ་གཟིགས་
ཞིནམ་ལས་ ཁོ་གི་ཚབ་ལུ་ རྒྱལ་བ་བྱམས་པ་མགོན་པོ་ བསྐོས། ཁོ་ར་དགའ་ལྡན་ལྷ་ཡུལ་ལས་ཚེ་འཕོས་ཏེ་ འཇིག་རྟེན་
འདི་ནང་འབྱོན་ནིའི་ ཐུགས་ཐག་བཅད་ནུག།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།༽ གཉིས་པ་ལྷུམས་སུ་བཞུགས་པའི་མཛད་པ།
དེ་སྦེ་ འབྱོན་ནི་འབདཝ་ད་ འཇིག་རྟེན་འཛམ་གླིང་འདི་ནང་ ག་
ནི་བ་ཉམས་དགའ་བའི་ ཡུལ་ལྗོངས་ གྲོང་ཁྱེར་ སེར་སྐྱ་ཟེར་
མི་ཅིག་ཡོད་མི་འདི་ནང་ རིགས་བརྒྱུད་བཟང་བའི་ རྒྱལ་པོ་
ཟས་གཙང་དང་ བཙུན་མོ་སྒྱུ་མ་ལྷ་མཛེས་ཟེར་མི་གཉིས་ གདུང་
བརྒྱུད་འཛིན་པའི་ སྲས་གཅིག་དགོ་ནིའི་དོན་ལུ་ ཡར་དཀོན་
མཆོག་ལུ་མཆོད་པ་དང་། མར་ངན་སློང་ལུ་སྦྱིན་པ་ཚུ་ རྒྱུན་ཆད་
མེད་པར་བཏང་སྟེ་ བཞུགས་ཡོདཔ་ཨིན་མས། དེའི་བསོད་ནམས་ལུ་བརྟེན་ཏེ་ ནམ་ཅིག་འབདཝ་ད་ ཆུ་སྟོད་ ཟླཝ་དྲུག་པའི་
ཚེས་བཅོ་ལྔའི་སྐབས་ལུ་ ཡུམ་གསོ་སྦྱོང་ལུ་ བཞུགས་པའི་རྨི་ལམ་ནང་ གླངམོ་ཆེ་ཐལ་ཁ་ མཆེ་བ་དྲུག་འབད་མི་ གླང་ཆེ་
ས་ལ་རབ་བརྟན་ཟེར་མི་འདི་ མཆོད་པའི་སྒྲ་དང་བཅས་འོང་ཞིནམ་ལས་ མོ་གི་ཕོཝ་ནང་འཛུལ་སར་མཐོང་ཡོདཔ་དང་། རྨི་
ལམ་འདི་གི་ བརྟག་པ་ཞུ་སྟེ་བལྟཝ་ད་ གདུང་བརྒྱུད་འཛིན་པའི་སྲས་ གཞན་དང་མ་འདྲཝ་ཅིག་ འཁྲུངས་ནི་ཨིན་པའི་ངོས་
འཛིན་བྱུངམ་ལས་ རྒྱལ་བློན་འབངས་གསུམ་ག་ར་གི་སེམས་ལུ་ དགའ་བ་ཚད་མེདཔ་ཅིག་བྱུང་ནུག།
༽ གསུམ་པ་སྐུ་བལྟམས་པའི་མཛད་པ།
དེ་ལས་ཡུམ་གྱིས་ སྐུ་གཟུགས་ཀྱི་གཙང་སྦྲ་དང་ འཕྲོད་བསྟེན་ལུ་ གཟབ་གཟབ་མཛད་དེ་ བཞུགས་པའི་བར་ན་ར་ ཧ་
ལམ་ཟླཝ་དགུ་ལྷག་སྟེ་ བཅུ་པའི་ངོ་ཟིན་དོ་ཡོདཔ་དང་། གཡུས་ཁའི་ལུགས་སྲོལ་ལྟར་དུ་ སྲས་འཁྲུངས་ནི་གི་དོན་ལུ་ མོ་
རའི་ཡབ་ཀྱི་རྒྱལ་ས་ལུ་བྱོན་པའི་ལམ་ཁར་ ལུམ་བི་ནི་ཟེར་བའི་ སྐྱེད་ཚལ་ལྡུམ་ར་འདི་ནང་ལྷོད་དེ་ སྐུ་ངལ་གནང་སྟེ་བཞུགས་
ནུག།
དེམ་ཅིག་གི་བར་ན་ དུས་ཚོད་རན་ཏེ་ ཕྱག་ཞུ་མི་ཚུ་གིས་ མཐའ་
མ་ལས་བསྐོར། མོ་རའི་ཕྱག་གཡས་པ་གིས་ ཤིང་སཱ་ལའི་ཞལ་
ལག་གུ་བཤེད་དེ་ བཞུགས་པའི་བར་ན་ར་ བཀྲ་ཤིས་པའི་
རྟགས་མཚན་དང་བཅས་ཏེ་ བྱང་ཆུབ་སེམས་དཔའ་སྐུ་འཁྲུངས་ནུག།སྲས་འཁྲུངསམ་ཙམ་གྱིས་ རྒྱལ་པོའི་བསམ་པའི་ དོན་ཐམས་ཅད་འགྲུབ་ནི་འདི་གིས་ བྱང་ཆུབ་སེམས་དཔའི་མཚན་ལུ་
རྒྱལ་སྲས་དོན་གྲུབ་ཟེར་གསོལ་ནུག།
༽ རིག་པའི་གནས་ལུ་མཁས་པའི་མཛད་པ།
རྒྱལ་སྲས་མཆོག་ དགུང་ལོ་བདུན་ལས་རང་ ཤེས་བྱ་རིག་
པའི་ཡོན་ཏན་ཚུ་ལུ་ ལྷབ་སྦྱང་འབད་ནི་འགོ་བཙུགས་ནུག།
འདི་ཡང་དང་པ་ འབྲི་ལྷག་ཡོན་ཏན་ལས་ འགོ་བཙུགས་
ཞིནནམ་ལས་ མདའ་དང་མདུང་ལ་སོགས་པ་ དམག་ལུ་ཉེ་
བར་མཁོ་བའི་ རིག་རྩལ་གྱི་རིགས། འཛིན་སྐྱོང་དང་འབྲེལ་བའི་སྲིད་དོན་རིགས། ཆོས་དང་འབྲེལ་བའི་ ལྟ་གྲུབ་ཚུ་ཡང་ལྷབ་སྟེ་
མདོར་ན་རྒྱལ་ཁབ་འཛིན་སྐྱོང་དང་འབྲེལ་བའི་ ཤེས་བྱ་ཡོན་ཏན་ཚུ་ལུ་ སློབ་སྦྱོང་མཐིལ་ཕྱིན་མཛད་གནང་ནུག།
༽ བཙུན་མོའི་འཁོར་གྱིས་བསྐོར་བའི་མཛད་པ།
ཧེ་མར་ རྒྱལ་སྲས་འཁྲུངས་པའི་སྐྱེ་རྩིས་ནང་ལུ་ རྒྱལ་སྲས་འདི་གིས་ རྒྱལཔོ་མཛད་པ་ཅིན་ འཁོར་ལོ་བསྒྱུར་བའི་ རྒྱལ་
པོ་ལུ་འགྱུར་ནི་ཨིན་རུང་། ཁོ་གིས་ རྒྱལ་སྲིད་སྤངས་ཞིནམ་ལས་ ཐར་པའི་ལམ་འཚོལ་ཏེ་ རང་བྱུང་གི་སངས་རྒྱས་སྦེ་
འགྱོ་ནི་ཨིན་མས། ཟེར་བའི་ལུང་བསྟན་ཡོདཔ་ལས་ རྒྱལ་སྲས་མཆོག་ ན་ཚོད་དར་ལ་བབས་ཏེ་ འགྱོཝ་བཞིན་དུ་ ཡབ་
ཟས་གཙང་གིས་ རྒྱལ་སྲས་འདི་གིས་ ཆོས་མཛད་པར་འབྱོན་ནི་ལས་ བཀག་ནིའི་དོན་ལུ་ རྒྱལ་ཁབ་ནང་གི་ སྤྱང་ཀ་
དང་ཉམ་ཆུང་ཚུ་ གཡུས་ཕྱོགས་སོ་སོ་གཅིག་ནང་བཏང་སྟེ་ རྒྱལ་སྲས་
ཀྱིས་ མཐོང་སར་མེདཔ་སྦེ་ བཟོ་གནང་ཡོདཔ་དང་།
བཙུནམོ་གསུམ་རིམ་པ་བཞིན་དུ་ ཕུལ་བའི་ནང་ལས་ བཙུན་མོ་གྲགས་
འཛིན་མ་མཆོག་གིས་ རྒྱལ་སྲས་ཀྱི་ཕྱག་ལཱ་ལུ་ ཅི་མཛད་ལེགས་མཐོང་
དང་། ཅི་གསུངས་བཀའ་བཞིན་ ཕྱག་ཞུ་ཡོདཔ་མ་ཚད་ དཀའ་ངལ་
ག་ཅི་བཟུམ་བྱུང་རུང་ ཕྱག་རོགས་མཛད་དེ་ བཞུགས་པའི་བར་ན་ བཙུན་སྐད་ཡིག་དང་རྩོམ་རིག། སློབ་རིམ་བཅུ་པ།
མོ་གྲགས་འཛིན་མ་ལས་ སྐུའི་སྲས་སྒྲ་གཅན་འཛིན་ཡང་འཁྲུངས་ནུག།
༽ དྲུག་པ་ངེས་པར་འབྱུང་བའི་མཛད་པ།
ཨིན་རུང་ མཚམས་ཚོད་དུས་ཀྱིས་རནི། །ས་དང་རྡོ་ཡང་སྦུག་ལས་གག། ཟེར་བའི་དཔེ་བཟུམ་སྦེ། རྒྱལ་སྲས་ དགུང་ལོ་ཉི་
ཤུ་རྩ་དགུ་བཞེསཔ་ད་ ཚར་ཅིག་ཁྲོམ་གྱི་རྒྱལ་སྒོའི་ ཕྱི་ཁ་ལས་ཕར་ལྟ་སྐོར་ལུ་ བྱོན་པའི་ལམ་ཁར་ སྐྱེ་རྒ་ན་འཆིའི་སྡུག་
བསྔལ་སྤྱི་དང་། ཡབ་ཀྱིས་མཐར་བཤུད་བཏང་པའི་ དཀའ་ངལ་ཅན་གྱི་ནད་པའི་ གནས་སྟངས་ཚུ་གཟིགས་ཞིནམ་ལས་ཚུར་
འཁོར་བ་དང་ འཇིག་རྟེན་པའི་ལཱ་ལུ་ཞེན་པ་གདིང་ལས་ལོག་སྟེ་ ཆོས་འབད་བར་བྱོན་ནི་གི་ཐུགས་ཐག་ བཅད་ནུག།
དེ་ཚེ་ནུབ་མོ་ ཡུམ་སྲས་གཉིས་ གཉིད་ལོག་ཚར་བའི་
ཤུལ་ལུ་ རྒྱལ་སྲས་དོན་གྲུབ་ཁོ་ར་ ཆིབས་ལྔ་ལྡན་ལུ་
ཆིབས། ཨ་དྲུང་འདུན་མ་གིས་ ཕྱག་ཞུ་སྟེ་ དེ་ཚེ་ནུབ་
གཅིག་ལུ་ གྲོང་ཁྱེར་སེར་སྐྱའི་རྒྱལ་མཚམས་བརྒལ་ཏེ་
རྒྱ་གར་དབུས་ཕྱོགས་ལུ་བྱོན་སོ་ནུག།
༽ དཀའ་བ་སྤྱད་པའི་མཛད་པ།
རྒྱལ་སྲས་ཕྱག་གཡོགཔ་དང་བཅས་པ་ དྲོ་པ་ནམ་ནངསམ་ཅིག་ རྣམ་དག་གྲོང་ལུ་ལྷོད་ནུག། དེ་བསྒང་རྒྱལ་སྲས་མཆོག་གིས་
ཁོ་རའི་རྒྱན་དང་ན་བཟའ་ཚུ་ ཆ་ཚང་ཕུད་ཞིནམ་ལས་ ཨ་དྲུང་ལུ་གནངམ་མ་ཚད། དབུ་སྐྲའི་གཙུག་ཕུད་ཡང་བཅད་དེ་ ཕོ་བྲང་
ནང་ལོག་སྟེ་ བཏང་ད་ནུག། དེ་ལས་རྒྱལ་སྲས་ཁོ་ར་ ན་བཟའ་ངུར་སྨྲིག་བཞེས་ཞིནམ་ལས་ འཁོར་བའི་སྡུག་བསྔལ་
ལས་ ཐར་ཚུགས་པའི་ཐབས་ ཆོས་ཡང་དག་ཅིག་ མཁྱེན་ནིའི་དོན་ལུ་ ཆོས་
འབད་མི་མ་འདྲཝ་ཚུ་དང་ འབྲེལ་བ་འཐབ་ཅི་ར་ ཆོས་ཀྱི་དོན་ག་ཨིནམ་འདི་
འཚོལ་ནིའི་་དོན་ལུ་ གསོལཝ་ཚོགས་ཡང་ ལྷང་ཡི་ལྷང་ཡི་ བཞེས་ཏེ་
བཞུགས་ནུག།
དེ་གི་ཤུལ་ལས་རྡོ་རྗེ་གདན་གྱི་སྦོ་ལོགས་ཁར་ ཆུ་བོ་ནི་རནྗ་ནའི་འགྲམ་ལུ་ ལོ་
ངོ་དྲུག་གི་རིང་ལུ་ བསོད་སྙོམས་ཡང་ སྤངས་ཏེ་དཀའ་སྤྱད་མཛད་པའི་མཐའ་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
མར་ སྐུ་གཟུགས་ཤ་ཡང་ ག་ར་སྐམ་སྟེ་ མི་ཨིན་ན་འདྲེ་ཨིན་ན་ཡང་ མ་ཤེས་པའི་ གནས་སྟངས་གཅིག་ལུ་ལྷོད་སོ་ནུག།
གནས་སྟངས་འདི་ གཡུས་འདི་ཁའི་ཕྱུག་པོའི་བུམོ་གཅིག་གིས་ མཐོང་ཞིནམ་ལས་ སྐུ་གཟུགས་མ་གསོས་ཚུན་གྱི་རིང་ལུ་
ཨོམ་གི་ཐུགཔ་བསྐོལ་ཏེ་ དྲངས་ཞིནམ་ལས་ སྐུ་གཟུགས་སྔར་ག་ཨིནམ་གསོས་ཡོདཔ་ཨིན་མས།
༽ བརྒྱད་པ་བྱང་ཆུབ་སྙིང་པར་གཤེགས་པའི་མཛད་པ།
སྐུ་གཟུགས་ཧེ་མ་བཟུམ་སྦེ་ གསོས་ཞིནམ་ལས་ ནི་རཉྗ་ནའི་ གཙང་ཆུ་བརྒལ་ཞིནམ་ལས་ འདས་པའི་སངས་རྒྱས་ག་ར་
སངས་རྒྱས་སའི་གནས་ཨིན་མི་ རྡོ་རྗེ་གདན་གྱི་ཕྱོགས་ལུ་བྱོནམ་ད་ གཡུས་འདི་ཁར་ནོར་འཚོ་སྟེ་སྡོད་མི་ བཀྲ་ཤིས་ཟེར་མི་
འདི་གིས་ རྩ་ཀུ་ཤའི་གདན་ཅིག་ ཕུལ་མི་འདི་ བསྣམས་ཞིནམ་ལས་
བྱང་ཆུབ་ཤིང་གི་རྩ་བར་ ཀུ་ཤའི་གདན་འཐིང་། ཞལ་ཤར་གྱི་ཕྱོགས་
སུ་ བསྒོར་ཞིནམ་ལས། སངས་རྒྱས་ཀྱི་ གོ་འཕང་མ་འཐོབ་ཚུན་
ཚོད་ཀྱི་བར་ན་ སྐུ་གཟུགས་སྐམ་རུང་སྐམ། པགས་ཀོ་རུ་ཏོ་ཚུ་ཞིག་རུང་
ཞིག། ང་གདན་འདི་ལས་མི་ལོང། ཟེར་བའི་དམ་བཅའ་ལེན་ཞིནནམ་
ལས་ བསམ་གཏན་གྱི་ ཏིང་ངེ་འཛིན་ལུ་བཞུགས་ནུག།
༽ དགུ་པ་བདུད་བཏུལ་བའི་མཛད་པ།
དེ་བསྒང་རྒྱལ་སྲས་བྱང་ཆུབ་སེམས་དཔའ་མཆོག་ དགུང་ལོ་སོ་ལྔ་བཞེས་ཡོདཔ་དང་། ཁོ་ར་དུས་རྒྱུན་བཟུམ་སྦེ་ ཏིང་ངི་འཛིན་
གྱི་ ངང་ལུ་བཞུགས་པའི་ ས་ག་ཟླ་བའི་ཡར་ཚེས་ཀྱི་སྐབས་ལུ་ ཕྱི་རུ་ནམ་བསྲོ་སྟེ་ ས་སྲོས་ཁྱིའི་དུས་ལས་ ཚེས་
 རྫོགས་ཏེ་ཚེས་ འགོ་བཙུགས་ཡོདཔ་ཨིན་མས། ཚེས་ ཤརཝ་ད་གཅིག་ཁར་ འཇིག་རྟེན་འདི་གི་ ལྷ་འདྲེ་ཚུ་
གིས་ བྱང་ཆུབ་སེམས་དཔའ་ལུ་ བར་ཆད་རྐྱབ་ནི་
སྦེ་ མཐུ་དང་རྫུ་འཕྲུལ་ག་དེམ་ཅིག་སྟོན་རུང་ བྱང་
ཆུབ་སེམས་དཔའ་མཆོག་བྱམས་པའི་ ཏིང་ངི་འཛིན་
ལུ་ བཞུགས་ཡོད་ནི་འདི་གིས་ གླགས་འཁེལ་
མ་ཚུགས་པར་ལུས་ཡོདཔ་ལས་ བདུད་ཀྱི་བར་ཆད་
ལས་རྒྱལ་ཁ་ཐོབ་ནུག།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
༽ བཅུ་པ་སངས་རྒྱས་པའི་མཛད་པ།
དེ་ལས་ ས་ག་ཟླ་བའི་་ཚེས་བཅོ་ལྔའི་ ས་སྲོས་ཁྱིའི་དུས་ལུ་
བདུད་ཀྱིས་ བླགས་མ་འཁེལ་བར་ལུས་ཡོདཔ་ལས། དགུང་
གི་དུས་ལུ་ ཏིང་ངེ་འཛིན་ལུ་མཉམ་པར་བཞག། ཐོ་རངས་ཀྱི་
དུས་ལུ་ལྷོདཔ་ད་ སྐུ་གཟུགས་ལས་འོད་ཟེར་འབར། ཐུགས་
ལུ་རྟེན་འབྲེལ་ཟབ་མོའི་ གནས་ལུགས་ཚུ་ ཁྲ་ལམ་ལམ་ཤརཝ་ལས་ དེའི་ངང་ལུ་མཉམ་པར་བཞག་སྟེ་ སངས་རྒྱས་ནུག་
གོ།
༽ བཅུ་གཅིག་པ་ཆོས་འཁོར་བསྐོར་བའི་བའི་མཛད་པ།
རྒྱལ་སྲས་བྱང་ཆུབ་སེམས་དཔའ་མཆོག་ ས་ག་ཟླ་བའི་
ཚེས་ ལུ་ སངས་རྒྱས་ཚར་ཡོད་རུང་ དགོས་པའི་
དབང་གིས་ བདུན་ཕྲག་བདུན་གྱི་རིང་ལུ་ ཆོས་མ་གསུངས་
པར་བཞུགས་ཡོདཔ་དང་། དེ་གི་ཤུལ་ཟླཝ་དྲུག་པའི་ ཚེས་ ལས་ ཆོས་གསུངས་སའི་ སློབ་མ་ཅིག་ ག་དྲག་ག་ཟེར་
ཐུགས་བསམ་བཞེསཔ་ད་ ཧེ་མ་ལོ་དྲུག་དཀའ་ སྤྱད་ཀྱི་སྐབས་ལུ་ ཆ་རོགས་འབད་མི་འཁོར་ལྔ་སྡེ་ཚུ་ ཝ་ར་ཎ་སཱི་ལུ་
ཡོདཔ་གཟིགས་ཞིནམ་ལས་ ས་གནས་དེ་ཁར་བྱོན་ནུག། དེ་ལས་ཆུ་སྟོད་ཟླཝ་དྲུག་པའི་ ཚེས་ གི་ཐོ་རངས་ཀྱི་དུས་ལུ་
སྡུག་བསྔལ་དང་ ཀུན་འབྱུང་། འགོག་པ་དང་ལམ་ལས་ བརྩམས་པའི་བདེན་པ་བཞིའི་ ཆོས་ཀྱི་འཁོར་ལོ་དང་པ་འདི་ འཁོར་
ལྔ་སྡེ་ལུ་ བསྐོར་གནང་ནུག།
༽ མྱ་ངན་འདས་པའི་མཛད་པ།
སངས་རྒྱས་ སངས་རྒྱས་པའི་ སྐབས་ལུ་དགུང་ལོ་ སོ་ལྔ་དེ་ཅིག་ཨིནམ་དང་། དེ་ལས་འགོ་བཙུགས་ཏེ་ དགུང་ལོ་བརྒྱད་
ཅུ་ཚུན་གྱི་བར་ན་ དགུང་ལོ་ཞེ་ལྔ་དེ་ཅིག་ འཛམ་གླིང་ནང་བཞུགས་ཏེ་ འགྲོ་བའི་དོན་མཛད་པའི་མཐའ་མར་ དགུང་ལོ་གྱ་
གཅིག་བཞེས་པའི་ གནམ་བྱཱར་གྱི་སྐབས་ཅིག་ལུ་ ཡངས་པ་ཅན་ལུ་བྱོན་པའི་སྐབས་ དགེ་བསྙེན་ཅུནྡ་ཟེར་མི་ཅིག་གིས་ དད་
པའི་སྒོ་ལས་ ཕག་ཤ་དྲངས། དེའི་རྐྱེན་གྱིས་ སྟོན་པ་སྐུ་བསྙུངས། དེ་ལས་རིམ་པ་བཞིནན་དུ་ རྩྭ་མཆོག་གྲོང་ལུ་ལྷོདཔ་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ད་ བསྙུང་ཚུལ་སྟོན་ཞིནམ་ལས་ སྨིན་དྲུག་ཟླ་བ་བཅུ་
པའི་ ཡར་ཚེས་ལུ་ དགོངས་པ་མྱ་ངན་ལས་འདས་ཡོདཔ་
དང་། སྐུ་གདུང་མེ་མཆོད་ཕུལ་བའི་ སྤུར་ཐལ་ལས་ རིང་
བསྲེལ་བྱོན་མི་འདི་ཡང་ ཕྱོགས་སོ་སོའི་རྒྱལཔོ་བརྒྱད་ལུ་
བགོ་བཤའ་རྐྱབ་འབག་ཞིནམ་ལས་ རྒྱལཔོ་རང་རང་སོ་
སོའི་ས་གོ་ནང་ རིང་བསྲེལ་གྱི་ མཆོད་རྟེན་བཞེངས་ཡོདཔ་ལས་ བདེ་གཤེགས་མཆོད་རྟེན་བརྒྱད་ཀྱི་ འབྱུང་རིམ་ཡང་ དེ་
ལས་ཚུར་འགོ་བཙུགས་ནུག་གོ།
བཅུད་དོན།
སངས་རྒྱས་བཅོམ་ལྡན་འདས་ཁོ་ར་ རྒྱལ་པོའི་སྲས་ཅིག་ཨིན་རུང་ འཁྲུངས་ས་ཡང་ཤིང་གི་ རྩ་བར་འཁྲུངས་མི་འདི་ ཡ་
མཚན་ཅན་ཅིག་ཨིན་པའི་ཁར་ དཀའ་སྤྱད་མཛད་པའི་ ཉིནམ་ལས་འགོ་བཟུང་སྟེ་ མ་གཤགས་ཚུན་ལུ་ མི་ཚེ་ཕྱེད་ཀ་ལྷགཔ་
ཅིག་ ཤིང་གི་རྩ་བར་བཞུགས་ཏེ་ སྒོམ་ཉམས་ལེན་གནང་པའི་ རྟེན་འབྲེལ་ལས་བརྟེན་ཏེ་ ནང་པའི་ཆོས་ཀྱིས་ འཛམ་
གླིང་ཕྱེད་ཀ་ལྷགཔ་ཅིག་ ཁྱབ་ཚུགསཔ་ཡོདཔ་མ་ཚད་ ཆོས་ཀྱི་བྱིན་རླབས་འཛམ་གླིང་ཡོངས་ལུ་ཁྱབ་ཚུགས་མི་འདི་ཡང་ འདི་
ལས་བརྟེན་ཏེ་ཨིན་ཟེར་ བཤད་སྲོལ་ཡོདཔ་ཨིན་ནོ།
དྲི་བ།
- མཛད་པ་ ལས་ ཁྱོད་ཀྱིས་ ཧ་ལས་ཤོས་ར་ ག་འདི་ཨིནམ་སྦེ་ ཚོར་ཡི་གོ?
- གོང་གི་འབྲི་རྩོམ་ནང་ མ་ཚུད་པའི་ མཛད་པ་གཞན་ཡང་ ག་ཅི་ར་འདུག་གོ?  དེ་ཅིག་འཚོལ་ཞིབ་འབད་དེ་བྲིས།
- འབྲི་རྩོམ་འདི་ ལོ་རྒྱུས་འབྲི་རྩོམ་ཨིནམ་སྦེ་ བརྩི་དགོ་པའི་ཁུངས་ དོན་མཚམས་གཅིག་བྲིས།
- འོག་གི་ ཆོས་སྐད་ཀྱི་མིང་ཚིག་ཚུ་གི་ དོན་དག་ཚིག་མཛོད་ནང་ལས་འཚོལ་ཏེ་བྲིས།
ཀ- སྐུ་བལྟམས་པ། ཁ- གྲངས་མེད། ག- སྐྲ། ང- ཚེ་འཕོས།
- སྤྱིར་བཏང་ ལོ་རྒྱུས་འབྲི་རྩོམ་གྱི་ ཁྱད་རྣམ་ཚུ་ལག་ལེན་འཐབ་སྟེ་ ཁྱོད་ཀྱིས་ཡང་ ལོ་རྒྱུས་འབྲི་རྩོམ་ཅིག་བྲིས།
- གོང་གི་འབྲི་རྩོམ་འདི་ནང་ལུ་ འཁོར་བ་སྡུག་བསྔལ་གྱི་ རང་བཞིན་ཨིན་ལུགས་ཚུ་ ག་དེ་སྦེ་ བཀོད་དེ་འདུག?

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
རྒྱུད་སྐུལ་འབྲི་རྩོམ།
རྒྱུད་སྐུལ་འབྲི་རྩོམ་ཟེར་མི་འདི་ རང་གི་ བསམ་ཕྱོགས་ཀྱི་ གནད་དོན་ལུ་ ཐབས་ཤེས་/སྒྲུབ་བྱེད་ བཀོད་ཞིནམ་ལས་ མི་
གཞན་ཚུ་ རྒྱུད་སྐུལ་འབད་ཚུགས་པའི་ བདེན་ཁུངས་ཟང་སྟེ་ བཤད་མི་འདི་ལུ་སླབ་ཨིན། དཔེར་ན། ཆང་གི་ཉེས་དམིགས་
ཚུ་བཤད་དེ་ ཆང་སྤང་ཚུགས་དགོ་པའི་སྐོར་ལས་ འབྲི་དོ་བཟུམ་ཨིན།
རྒྱུད་སྐུལ་འབྲི་རྩོམ་གྱི་ཁྱད་རྣམ།
སྤྱིར་བཏང་འབྲི་རྩོམ་གྱི་ ཁྱད་ཆོས་ག་ར་ ཚང་དགོ་པའི་ཁར་ རྒྱུད་སྐུལ་འབྲི་རྩོམ་ནང་ལུ་ འོག་གི་ གནད་དོན་འདི་ཚུ་ ཚུདཔ་
སྦེ་བྲིས་དགོ།
༗ གནད་དོན་ བཟང་ངན་དང་ བདེན་རྫུན་ དྲག་ཞན་ སྤང་བླང་ལ་སོགས་པ་ཚུ་ལས་ གཅིག་གི་ཐོག་ལུ་ ཡིད་ཆེས་བསྐྱེད་
དགོ་པའི་རྒྱུད་སྐུལ་གྱི་ཚིག་དོན་བཙུགས་ཏེ་ བྲིས་ཡོདཔ།
༗ རང་གི་བསམ་དོན་ལུ་ ལྷག་མི་ཚུ་ ཡིད་ཆེས་བསྐྱེད་ཐབས་ལུ་ ཁུངས་དང་དགོས་པ་ ལུང་དང་རིག་པ་ སྒྲུབ་བྱེད་དང་བདེན་
ཁུངས་ཚུ་ བཀོད་ཡོདཔ།
༗ རང་གི་བསམ་ཕྱོགས་ལུ་ རྒྱུད་སྐུལ་གྱི་ཚིག་ཚུ་ ཟུར་གྱིས་མེན་པར་ ངོ་མ་སྦེ་ར་བཀོད་དེ་ རྒྱུད་སྐུལ་འབད་
ཡོདཔ།
འབྲི་རྩོམ་དེ་ཚུ་གི་གྲས་ལས་ དབྱེ་བ་དག་པ་ཅིག་ སློབ་དེབ་འདི་ནང་ འབྲི་རྩོམ་དང་ འབྲི་རྩོམ་ལྷན་ཐབས་ནང་ བཙུགས་ཏེ་
ཡོད། འབྲི་རྩོམ་གྱི་ དབྱེ་བ་མ་འདྲཝ་ རེ་རེ་བཞིན་དུ་གི་ ཁྱད་རྣམ་དང་ བརྗོད་དོན་ རིག་རྩལ་གྱི་ ལས་དོན་ འགྲུབ་
དགོཔ་ཡོད་མི་ཚུ་ དང་པ་ཁྱོད་ར་གིས་ བརྟགས་ཤིང་དཔྱད་དེ་བལྟ། མ་ཤེས་མི་ཚུ་ སློབ་དཔོན་ལུ་ཞུ་སྟེ་ ཤེས་ཚུགསཔ་
འབད་དགོཔ་ཨིན།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
རྒྱུརྒྱུ་་དདངུངུལལ་་གགསསོགོག་་འའཇོཇོགག།། ༼༼རྒྱུརྒྱུདད་་སྐུསྐུལལ་་འའབྲིབྲི་་རྩརྩོམོམ།།༽༽
༉ ཁྱོད་ རྒྱུ་ནོར་ཡོད་མི་ཅིག་ཨིན་པ་ཅིན་དགའ་ག? ང་བཅས་ འཇིག་རྟེན་གྱི་ ལཱ་འབད་དེ་ སྡོད་མི་ཅིག་འབདཝ་ལས་
རྒྱུ་ནོར་འདི་ མེད་པ་ཅིན་ རང་གི་མི་ཚེ་ནང་གི་ རེ་འདོད་ཚུ་མང་ཤོས་ར་ འགྲུབ་མ་ཚུགས་པར་ ལུསཔ་ཨིན་མས། ཚེ་ཕྱི་མ་
གི་དོན་ལུ་ དཀར་པོ་དགེ་བའི་ལཱ་ཅིག་འབད་དགོ་རུང་། ད་ལྟོ་རང་མགོ་རང་འདྲོངས་སྦེ བཟའ་ཚང་དགའ་སྐྱིད་ཀྱི་ ངང་ལུ་སྡོད་
དགོ་རུང་། གཙོ་བོ རྒྱུ་ནོར་ལུ་བརྟེན་ཏེ་ སྡོད་དགོཔ་ལས་ རྒྱུ་ནོར་ལོངས་སྤྱོད་འདི་ ཡོད་པ་ཅིན་ ཕུན་སུམ་ཚོགས་ནི་དང་
། མེད་པ་ཅིན་ ཐབས་ཆག་པའི་ གནས་སྟངས་ཅིག་ལུ་གྱུར་ཏེ་ ཡོདཔ་ལས་ འོང་འབབ་དང་འགྲོ་སོང་གི་ ཚད་རྩིས་བཏོན་
ཏེ་ རྒྱུ་ནོར་འདི་ འཛིན་སྐྱོང་ག་དེསྦེ་ འབད་
དགོཔ་ཨིན་ན་ ན་འཐན་ར་ དབྱེ་བ་དཔྱད་དེ་ ཧ་
གོ་དགོཔ་འདི་ ག་ནི་བ་གལ་ཆེ།
ད་རེས་ནངས་པ་ རྒྱུ་དངོས་འདི་མེད་པ་ཅིན་ མི་
སྡེའི་ནང་ལུ་ རྩིས་མཐོང་དང་ ཆ་བཞག་ཚུ་མེད་
པའི་ཁར་ བཟའ་ཚང་ནང་འབད་རུང་ ངོས་ལེན་
དང་རྒྱབ་སྐྱོར་ཆུངམ་མ་ཚད་ རང་ མི་གྲལ་ཚུད་ནི་ལུ་ཡང་ ལཱ་ཁག་ཡོད། དེ་མ་ཚད་ མི་ག་ར་ཨིན་རུང་ རྒྱུ་ནོར་འདི་མེད་
པ་ཅིན་ མི་ཚེ་འདི་ མཐར་འཁྱོལ་ཅན་ཅིག་སྦེ སྐྱོང་སྟེ་སྡོད་ནི་ལུ་ཡང་ ལཱ་ཁག་ཡོདཔ་ཨིན། ཁྲོམ་སྡེ་ཚུ་ནང་ ཟླ་རིམ་
གྱི་ འོང་འབབ་དངུལ་ཀྲམ་སྟོང་ཕྲག་ བཅོ་ལྔ་ལས་ཉུངམ་སྦེ་ འཐོབ་མི་དང་། ལྔ་བཅུ་ལས་ལྷག་སྟེ་འཐོབ་མི བཟའ་ཚང་
གཉིས་ཀྱི་བར་ན་ ཟད་སོང་གཏང་དགོ་པའི་ གནས་
སྟངས་ཅོག་འཐད་རུང་ སྡོད་ཐངས་ཀྱི་ གནས་ཚད་ལུ་
ཁྱད་པར་ག་ནི་ཡང་མེད་པར་སྡོད་མི་དང་། དངུལ་ཁང་
ནང་ དངུལ་གསོག་འཇོག་གི་ གྱངས་ཁ་ཡང་ འོང་
འབབ་ཆུང་མི་ཚུ་མཐོཝ་སྦེ་ ཡོད་མི་ཡང་ལེ་ཤ་ཡོད།
དེ་ལུ་དབྱེ་བ་དཔྱད་དེ་བལྟ་བ་ཅིན་ འོང་འབབ་རྒྱུ་དངོས་
ཚུ་ ལངམ་དང་ མ་ལངམ་གི་ ཁྱད་པར་མེན་པར་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
འཛིན་སྐྱོང་འབད་ཐངས་ ཤེསཔ་དང་མ་ཤེསཔ་གི་ ཁྱད་པར་ལུ་ རག་ལསཔ་ཨིན་མས། དེ་ཡང་ བཟའ་ཚང་ནང་ལུ་ འོང་
འབབ་དང་བསྟུན་ཏེ་ འགྲོ་སོང་གཏང་པའི་སྐབས་ལུ་ དབྱེ་བ་ལེགས་ཤོམ་སྦེ་ དཔྱད་དེ་ མ་གཏང་པ་ཅིན་ རང་ལུ་འོང་
འབབ་ཀྱི་ རྒྱུ་དངོས་ཚུ་ རི་བཟུམ་སྦེ་ སྤུངས་ཏེ་ ཡོད་རུང་ལང་ཚུགས་པར་ལཱ་ཁག་གཏང་འོང་།
མི་ལ་ལུ་ཅིག་གིས་ ཁྱིམ་ནང་ལུ་ གློག་མེ་ཚུ་ ག་ལྷོད་མ་བཏེག་པར་ དགོ་སར་རྐྱངམ་ཅིག་བཏེག་ནི་དང་། འཐུང་ཆུ་ཚུ་ ག་
ལྷོད་མ་གཏང་པར་ དགོཔ་དང་རྐྱངམ་ཅིག་ལག་ལེན་འཐབ་ནི། དེ་ལས་ ཐབ་ཚང་ནང་ལུ་ གཉེར་ཚང་ཚུ་ ག་ལྷོད་མ་ཉོ་བར་
ཉིན་ བསྟར་བཟའ་འཐུང་གི་ ཐོ་དང་འཁྲིལ་ཏེ་ཉོ་ནི།། འགྲུལ་འཕྲིན་ནང་ལུ་ ཁག་ཆེ་བའི་བརྡ་དོན་ཚུ་མ་གཏོགས་ བྱད་མེད་
པའི་ ལྟདམོ་དང་ རྩེདམོ་ ག་ལྷོད་ རྩེ་ནི་ལས་འཛེམ་སྟེ་ རང་གི་འབབ་ཁུངས་ཚུ་ དངུལ་ཁང་ནང་ར་བཞག་ནིའི་ ཐབས་
ལམ་བཏོན་མི་འདི་ མ་འོངས་མཐའ་དོན་བལྟ་ཤེས་པའི་ མི་ཅིག་སྦེ་བརྩི་དགོཔ་འདུག།
མི་ལ་ལུ་ཅིག་ ཁྱིམ་མེ་རྐྱེན་དང་ སྣུམ་འཁོར་འཐུག་རྐྱེན་ རང་བཞིན་གྱི་
རྐྱེན་ངན་ཚུ་འབྱུངམ་ད་ ནང་དོགས་མ་དགོ་པར་ དངུལ་འབྲེལ་གཙུག་སྡེ་ཚུ་
ལས་ དངུལ་འབྲེལ་གྱི་རྒྱབ་སྐྱོར་ ལེགས་ཤོམ་སྦེ་འཐོབ་ཚུགས་མི་དེ་ཡང་
ཉེན་བཅོལ་ཞབས་ཏོག་གི་ ལས་རིམ་ཚུ་ཧ་གོ་སྟེ ལག་ལེན་འཐབ་ཡོད་མི་ལུ་
བརྟེན་ཏེཨིན། རྒྱལ་གཞུང་དངུལ་ལས་དབང་འཛིན་གྱི་ གནད་སྡུད་དང་འཁྲིལ་བ་
ཅིན་ འབྲུག་མི་ན་གཞོན་ཚུ་ དངུལ་ཁང་ནང་ལུ་ དངུལ་འབྲེལ་གྱི རྩིས་ཁྲ་ཡོད་མི་ ག་ནི་བ་ཉུངམ་སྦེ་ འཁོད་ནུག། འདི་
ལུ་བལྟ་བ་ཅིན་ ང་བཅས་འབྲུག་མི་ཚུ་ལུ་ དངུལ་འབྲེལ་གྱི་ཤེསཡོན་འདི་ ག་ནི་བ་ཉུངམ་སྦེ་ ཧ་གོཝ་ཨིན་མས།
དེ་འབདཝ་ལས་ རང་ལུ་ རྒྱུ་དངོས་ཡོད་པ་ཅིན་ སྣང་མེ་སྦེ མ་བཞག་པར་ མི་དམངས་ཀྱི་ ཆ་བཞག་ཡོད་པའི་ དངུལ་
ཁང་ཚུ་ནང་ལས་ཕར་ རྩིས་ཁྲ་ཕྱེ་ཞིནམ་ལས་ གསོག་འཇོག་འབད་ནི་དང་ ཉེན་བཅོལ་འབད་ནི་དེ་ཚུ་ མཇུག་ལུ་ རང་གི་
གཏན་ཁ་ལུ་ཕན་པའི་ ཐབས་ལམ་ལེགས་ཤོམ་ཅིག་ཨིན།
མི་སྡེ་ནང་ལས་ཕར་ བལྟ་སྟེ་འབད་རུང་ མི་ལ་ལུ་ཅིག་གི་ གཏམ་སྙན་གྲགས་དང་ རང་གི་ངོམ་བཏོན་ནིའི་དོན་ལུ་ ནང་གང་
ཡང་མེད་པར། ཕྱི་དོ་སྟོན། ཟེར་སླབ་སྲོལ་ཡོད་དོ་བཟུམ་ རྒྱུ་དངོས་ལུ་ ཕངས་སེམས་དང་ བརྩི་བཀུར་ཚུ་མེད་པར་ ཚུལ་
མིན་གྱི་ཐོག་ལས་ འོས་འབབ་མེདཔ་ཅིག་སྦེ ལག་ལེན་འཐབ་མི་ཡང་ཡོད། དེ་སྦེ་ སྡོད་པ་ཅིན་ མཐའ་མཇུག་ལུ་ ཟད་
སོང་གི་དཀའ་ངལ་མེད་པར་ སྡོད་ཚུགས་ག?

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
དེ་འབདཝ་ལས་ འོང་འབབ་ལས་ཉུང་པའི་ ཟད་སོང་གཏང་ཐབས་ལུ་ ཟད་
སོང་ཚད་འཛིན་འབད་དེ་ དངུལ་ཁང་ནང་ལུ་ དངུལ་གསོག་འཇོག་འབད་ནི་ལུ་
སྤྲོ་བ་བསྐྱེད་པ་ཅིན་ ཆུ་ཐིག་བསགས་པས་རྒྱ་མཚོ་འཁྱིལ། ཟེར་བའི་དཔྱེ་
གཏམ་བཟུམ་ དངུལ་ཚུ་སྐྱེད་དང་བཅསཔ་སྦེ་ འཕེལ་བའི་ བསྒང་ལས་
རང་དང་ རང་གི་ཕམ་སྤུན་ཆ་ བཟའ་ཚང་ཚུ་ལུ་ དངུལ་འབྲེལ་གྱི་ དཀའ་
ངལ་ཚུ་ ག་ཅི་ར་འབྱུང་རུང་ རོགས་ལས་འཚོལ་མ་དགོ་པར་ རང་ནང་ཡོད་
མི་འདི་ སྤྱོད་ཆོག་ཆོག་སྦེ་སྡོད་འོང་།
ནང་པའི་ཆོས་དང་ བསླབ་བྱ་ལེགས་བཤད་ཚུ་ནང་ལས་ཡང་ འབད་རྩོལ་རི་བོ་ཙམ་བྱས་
པ་བས། །བསོད་ནམས་མེསྟག་ཙམ་ཞིག་བསགས་པ་བཟང་། །ཟེར་གསུངས་ཡོད་དོ་
བཟུམ་སྦེ་ ཁག་ཆེ་མི་དང་ ནང་དོགས་མི་གྲོགས་རམ་འབད་དགོ་བདེན་བདེན་ཚུ་ལུ་
རྒྱུ་དངོས་ཀྱི་གྲོགས་རམ་ དུམ་གྲ་རེ་འབད་ནི་དང་། དཀོན་མཆོག་ལུ་མཆོད་པ་དང་ བླམ་
སློབ་དཔོན་ཚུ་ལུ་ རྒྱུ་དངོས་ཀྱི ཕྱག་ཕྱི་ཞབས་ཏོག་ཚུ་ གང་དྲག་ཞུ། ནོར་ལྷ་ཚུ་ལུ་
གསོལ་འདེབས་ཚུ་མ་ཆད་པར་ གཏང་ཚུགསཔ་འདྲཝ་ཅིག་འབད་བ་ཅིན་ བསམ་པ་བཟང་བའི་ ལཱ་འདི་གི་ རང་ལུ་བསོད་
ནམས་བསགས་ཏེ རྒྱུ་དངོས་འཐོབ་ནི་དང་འབྲེལ་བའི བྱ་བ་ལམ་འགྲོ་ཚུ་ ལེགས་ཤོམ་བྱུང་ཡོད་པའི་ ལོ་རྒྱུས་ཚུ་ཡང་ཡོད།
དེ་ལས་བརྟེན་ ཤེས་ཡོན་སྦྱང་མི་ན་གཞོན་ཚུ་གིས་ རང་གི་མི་ཚེ་འདི་ འཇོན་ཐངས་ཅན་ཅིག་ལུ་འགྱུར་ཐབས་ལུ་ རྒྱུ་དངོས་
གསོག་འཇོག་དང་ འཛིན་སྐྱོང་དང་འབྲེལ་བའི་ ཐབས་ལམ་དང་རིག་རྩལ་ལུ་ གཙོ་རིམ་གཟུང་དགོཔ་འདི་ ག་ནི་བ་ ཁག་ཆེ་
ཟེར་ཞུ་ནི་ཨིན།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
བཀོད་རྒྱ༑ འོག་གི་དབྱིན་སྐད་ཀྱི་ མིང་ཚིག་འདི་ཚུ་ རྫོང་ཁ་ནང་བྲིས་ཞིནམ་ལས་ འགྲེལ་བཤད་ཐུང་ཀུ་རེ་རྐྱབ།
. ཟད་སོང་ག་ལྷོད་གཏང་པ་ཅིན་ དཀའ་ངལ་ག་ཅི་ར་ འོང་ནི་བཟུམ་འདུག?
. ཁྱེད་ཀྱིས་གོན་པའི་ སློབ་གྲྭའི་སྒྲིག་གོ་འདི་ རྙིངམ་འགྱོ་མ་བཅུག་པར་ བཞག་དགོ་པ་ཅིན་བདག་འཛིན་ག་དེ་སྦེ་
འབད་བ་ཅིན་ དྲག་ནི་མས་གོ?
. འོག་གི་བཀོད་རྒྱ་དང་འཁྲིལ་ཏེ་ གནད་སྡུད་བསྡུ་ལེན་འབད་ཞིནམ་ལས་ འབྲི་རྩོམ་ཅིག་བྲིས།
བཀོད་རྒྱ། སློབ་གྲྭ་ནང་གི་སློབ་དཔོན་ཚུ་དང་ ལས་བྱེད་པ་ ཡང་ན་ རང་གི་ཕམ་དང་ ཁྱིམ་ཚང་ ག་འབད་རུང་ཅིག་དང་ཕྱད་
ཞིནམ་ལས་ འོག་གི་དྲི་བ་ཚུ་བཀོད་དེ་ གནད་སྡུད་བསྡུ་ལེན་འབད།
. གནད་སྡུད་བསྡུ་ལེན་འབད་ཡོད་མི་ལུ་ གཞི་བཞག་སྟེ་ སྡེ་ཚན་ནང་ལུ་རྒྱུད་སྐུལ་འབྲི་རྩོམ་ཅིག་བྲིས། གནད་སྡུད་བསྡུ་
ལེན་གྱི་དྲི་བ།
. ཟླ་རིམ་བཞིན་དུ་/ཉིན་བསྟར་ ཁྱེད་བཟའ་ཚང་ནང་ལུ་ འོང་འབབ་ག་དེམ་ཅིག་ཡོད་གོ?
. འོང་འབབ་དང་འཁྲིལ་ཏེ་ བཟའ་ཚང་གི་དོན་ལུ་ཟད་འགྲོ་ ག་དེ་སྦེ་གཏང་དོ?
. འོང་འབབ་ཀྱིས་ བཟའ་ཚང་གི་ཟད་འགྲོ་ལང་ཚུགས་པས་ག?
. ཟད་འགྲོ་མར་ཕབ་ཀྱི་དོན་ལུ་ ཐབས་ལམ་ག་ཅི་རང་བཏོན་དོ?
. འགྲོ་སོང་གཏང་ཚར་བའི་ལྷག་ལུས་ མ་དངུལ་ཚུ་ ག་ཏེ་ལུ་བཞགཔ་སྨོ?
. བཟའ་ཚང་འཛིན་སྐྱོང་འཐབ་ནི་ལུ་ གདོང་ལེན་ག་ཅི་ར་འདུག?

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
. དངུལ་འབྲེལ་གྱི་ཞབས་ཏོག་ ག་ཅི་ར་སྤྱོད་ནི་ཡོད་གོ?
. དངུལ་འབྲེལ་གྱི་ཤེས་ཡོན་འདི་ བྱིན་དགོཔ་འདུག་ག?
. དངུལ་ཁང་ནང་ལུ་ རྩིས་ཁྲ་ཕྱེས་ཏེ་ཡོད་ག?
. ཨ་ལུ་གི་དོན་ལུ་ དངུལ་ཁང་ནང་ རྩིས་ཁྲ་ཕྱེ་དགོཔ་འདུག་ག?

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྙན་ངག།སྐད་ཡིག་དང་རྩོམ་རིག། སློབ་རིམ་བཅུ་པ།
སློབ་ཕྲུག་ཚུ་གིས་ ལྷབ་སྦྱོང་འབད་དགོཔ།
སྙན༌ངག་ ལྷབ་པའི་སྐབས་ ནང་དོན་ཚུ་ ཧ་གོཝ་ཙམ་སྦེ་ མ་བཞག་པར་རང་གི་རྒྱུད་ལུ་ སྐད་ཡིག་གི་ རིག་རྩལ་བཞི་
དང་འབྲེལ་ཏེ་ ཚིག་གི་སྙན་ཆ་བཙུགས་ཐངས་ཀྱི་ རིག་རྩལ་ ཡར་རྒྱས་གཏང་ཐབས་ལུ་ དམིགས་ཏེ་ གཤམ་འཁོད་ཀྱི་
སྦྱོང་ལཱ་ཚུ་འབད་དགོཔ་ཨིན།
བྲི་ནིའི་རིག་རྩལ་ཡར་རྒྱས་ཀྱི་དོན་ལུ།
. སྙན༌ངག་གི་ རྒྱན་དང་ མཚན་ཉིད་ དཔེ་ཚུ་གི་ཐོག་ལུ་ དྲི་བ་དྲིས་ལན་བྲི་ནི།
. སྙན༌ངག་ནང་ལས་ཐོན་པའི་ མིང་ཚིག་ཡིག་སྡེབ་ཚུ་གི་ཐོག་ལུ་ མགྱོགས་ཕབ་དང་ རྗོད་ཚིག་བྲི་ནི།
. སྙན་ངག་གི་རྒྱན་ཚུ་ ཚིག་ བཅད་ལྷུག་སྤེལ་མའི་ཐོག་ལུ་བྲི་ནི།
ལྷག་ནིའི་རིག་རྩལ་ ཡར་རྒྱས་ཀྱི་དོན་ལུ།
. སྙན་ངག་གི་རྩ་འགྲེལ་དང་དཔེར་བརྗོད་ཚུ་ ག་དེ་མང་མང་ ལྷག་ནི།
. རང་དང་ ཆ་རོགས་ཚུ་གིས་བྲིས་ཡོད་པའི་སྙན༌རྩོམ་ཚུ་ དམང་ཁར་ལྷག་ནི།
ཉན་སླབ་ཀྱི་རིག་རྩལ་ ཡར་རྒྱས་ཀྱི་དོན་ལུ།
སྙན་ངག་གི་ རྒྱན་དང་མཚན་ཉིད་ དཔེར་བརྗོད་ཚུ་གི་ཐོག་ལུ་ སློབ་དཔོན་དང་གཅིག་ཁར་ ངག་ཐོག་ལས་དྲིས་ལན་འབད་ནི་
དང་ གནད་དོན་ཚུ་ལུ་ དགག་སྒྲུབ་དང་ གསལ་བཤད་ སྤྱན་འབུལ་ དོགས་སེལ་ བསམ་འཆར་བཤད་ནིའི་ གོ་སྐབས་
གང་མང་ལེན་དགོཔ་ཨིན།
དབྱེ་ཞིབ།
ཁྱེད་ཀྱིས་ འབྲི་ལྷག་ཉན་སླབ་ཚུ་གི་དོན་ལུ་ སྦྱོང་ལཱ་མ་འདྲཝ་ ལེ་ཤ་ཅིག་ འབད་ཡོད་མི་ཚུ་གི་སྐོར་ལས་ སློབ་དཔོན་
ཚུ་གི་ཕྱག་ལུ་ དུས་རྒྱུན་དབྱེ་ཞིབ་ཀྱི་ སྐུགས་ཐོ་ཚུ་འོང་། དེ་དང་འཁྲིལ་ཏེ་ རང་ ཡར་རྒྱས་འགྱོ་དོ་ཡོད་མེད་ འཕྲལ་
འཕྲལ་ར་ བལྟ་དགོ། སློབ་གྲྭ་ནང་འོང་པའི་དུས་ཚོད་འདི་ འཕྲོ་བརླག་མ་བཏང་པར་ ཉིནམ་གཅིག་བ་ཉིནམ་གཅིག་ ཡར་
དྲག་འགྱོ་ནིའི་ མནོ་བསམ་བཏང་སྟེ་ དཔེ་ཆ་ ལྷབ་དགོཔ་ཨིན།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
སྙན་ངག།
༄༅། །མི་ཤེས་མུན་པ་སེལ་བའི། །མཁྱེན་རབ་དབང་ཕྱུག་འཇམ་དཔལ།།
རང་གི་སེམས་ལུ་བཞུགས་ཏེ། །བློ་ཡི་སྤོབས་པ་སྩོལ་ཅིག།
གཟུགས་ཅན་རྒྱན་གྱི་གོ་དོན།
ཐ་དད་སྣང་མིན་གྱུར་པ་ཡི། །དཔེ་ཉིད་དག་ནི་གཟུགས་ཅན་འདོད།།
ཚིག་དོན། ཐ་དད་སྣང་མིན། སོ་སོར་མཐོང་ནི་མེདཔ།
དཔེ་ཉིད་དག་ནི། དཔེ་རྒྱན་འདི་ར།
གོ་དོན།
དཔེ་དང་དོན་གཉིས་ ལོགས་སུ་ཡོདཔ་སྦེ་མི་ཚོར་བར་ གཅིག་བཟུམ་སྦེ་སྟོན་པའི་དཔེ་རྒྱན་འདི་ལུ་ གཟུགས་ཅན་གྱི་རྒྱན་ཟེར་
སླབ་ཨིན། དཔེར་ན་ ཞལ་རས་པདྨ་དང་འདྲ་བས་ཟེར་སླབ་པ་ཅིན་ དཔེ་པདྨ་དང་ དོན་ཞལ་རས་གཉིས་པོ་ ལོགས་སུ་
ཡོདཔ་སྦེ་ཚོར་ནི་དེ་གིས་ དེ་ལུ་དཔེ་རྒྱན་ཟེར་སླབ་ནི་དང་ ཞལ་རས་པདྨའམ། ཡང་ན་ པདྨའི་ཞལ་རས་ཟེར་སླབ་པ་ཅིན་
ཞལ་རས་ཁོ་ར་ པདྨ་ཨིནམ་སྦེ་ཡར་སོངམ་དང་། དཔེ་དོན་གཉིས་སོ་སོ་ཡོདཔ་བཟུམ་མི་མཐོང་ནི་དེ་གིས་ དེ་ལུ་གཟུགས་
རྒྱན་ཟེར་སླབ་ཨིན། གཟུགས་ཅན་གྱི་རྒྱན་ལུ་ དབྱེ་བ་ཉི་ཤུ་དེ་ཅིག་ཡོད་ས་ལས་ དབྱེ་བ་གསུམ་དེ་ཅིག་ འོག་ལས་ མར་
བཀོད་ཡོད།
༽ བསྡུས་པའི་གཟུགས་ཅན།
གོ་དོན།
དཔེ་དོན་གཉིས་ཀྱི་བར་ན་འབྲེལ་སྒྲ་མེད་པར་ བསྡུས་ཏེ་བཞག་པའི་གཟུགས་ཅན་གྱི་རྒྱན་འདི་ལུ་ བསྡུས་པའི་གཟུགས་ཅན་
ཟེར་སླབ་ཨིན།
དཔུང་པ་འཁྲི་ཤིང་ལག་པ་ནི། །པདྨ་སོར་མོ་ཡལ་འདབ་བོ།།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
གནས་སྟངས། བུམོ་ཅིག་ལག་པའི་ཕྱག་རྒྱ་བསྒྱུར་ཏེ་ ཞབས་ཁྲ་རྐྱབ་པའི་གནས་སྐབས་ཅིག་ལུ་ཨིན་མས།
ཚིག་འགྲེལ། དེ་གི་སྐབས་ལུ་ སྙན་ངག་མཁན་བུཚ་དེ་གིས་ ཕྱག་རྒྱ་ཅན་གྱི་བུམོ་འདི་གི་ དཔུང་པ་ལས་ལག་མཐིལ་བར་གྱི་
ལག་ངར་འདི་ པདྨའི་འཁྲི་ཤིང་ཟེར་ པདྨའི་ཡུ་བ་དང་ ལག་མཐིལ་འདི་མེ་ཏོག་པདྨ། ལག་པའི་སོར་མོ་དེ་ཚུ་ པདྨ་ཁ་བྱེ་
བའི་ཡལ་འདབ་བཟུམ་སྦེ་མཐོང་སྟེ་ སྙན་ངག་དེ་ཐོན་ཐོནམ་ཨིན་མས། བསྡུས་པའི་གཟུགས་ཅན་ཨིན་དགོ་པའི་རྒྱུ་མཚན་
འདི་ དཔུང་པ་འཁྲི་ཤིང་། ལག་པ་པདྨ། སོར་མོ་ཡལ་འདབ་ ཟེར་མི་དེ་ཚུ་གི་བར་ན་ འབྲེལ་སྒྲ་མེད་པར་བཞག་ནི་དེ་གིས་
བསྡུས་པའི་གཟུགས་ཅན་ཟེར་སླབ་ཨིན།
རྩ་བའི་དཔེར་བརྗོད་ཀྱི་སྐབས་ལུ་ དཔེ་དོན་གཉིས་ཀྱི་ཁྱད་ཆོས་མ་བཤད་པས། ཨིན་རུང་ དཔེ་དོན་གཉིས་ཀྱི་ཁྱད་ཆོས་དང་། ཁ་
སྐོང་གཞན་ཡང་བཙུགས་ཏེ་འགྱོ་བ་ཅིན་ སྟབས་བདེ་ཏོག་ཏོ་དང་ ཚིག་གི་སྙན་ཆ་ལེགས་ཤོམ་འོངམ་ཨིན།
དཔེར་ན། སྨན་ལྗོངས་ལྷ་ཡུལ་འདི་ནང་། །ང་བཅས་ལྷ་དང་ལྷ་མོ།།
མངའ་བདག་ལྷ་ཡི་དབང་པོ། །འདི་ལས་ལྷགཔ་ཅིག་མི་འོང་།།
ཁྱོད་གཟུགས་ཙན་དན་སྡོང་པོ། །ངེ་སེམས་ལྷ་བྱ་གོང་མོ།།
ད་རེས་གགགཅིག་ཁར་འཛོམས་པ། །རྐྱེན་ངན་རླུང་གིས་དཀྲོགས་དོ།།
ཡང་ཅིན།
སྐུ་གཟུགས་ཙ་རི་སྨྱུག་མ་གཡུག་པའི་གུ། །ཞལ་རས་མེ་ཏོག་གསརཔ་ཅིག་རྒྱས་ནུག་སནི།།
འཛུམ་ལྡན་སོ་ཕྲེང་རྒྱུ་སྐར་སྟོན་དེ་གིས། །ཧིང་གཏམ་ཚིག་གསུམ་གསུངས་ཚེ་མནོ་མ་ཚུགས།།
ངར་གདོང་གྱེན་འཛེགས་སྤུ་མོ་ལ་རྩ་དང་། །བརླད་དུམ་ཐང་དང་བྱང་ཁོག་བྲག་རི་བརྒལ།།
ཞལ་རས་ཧ་ལོའི་མེ་ཏོག་མཇལ་བའི་ཚེ། །རང་སེམས་གསེར་སྦྱངམ་དེ་ཁར་ཐིམ་སོང་ནུག།
སྦྱོང་ལཱ། གཤམ་འཁོད་དོན་ཚན་ཚུ་ལས་ ཁྱོད་ར་གིས་དགའ་མི་དོན་ཚན་ཅིག་ གདམ་ཁ་རྐྱབ་ཞིནམ་ལས་ ཁ་སྐོང་གི་ཁྱད་ཆོས་
ཚུ་བཙུགས་ཏེ་ རྒྱན་འདི་གུ་རྩོམ་ཅིག་རྐྱབ།
 སྐུ་གཟུགས་ཙ་རི་སྨྱུག་མ།  གསུང་སྐད་ཁུ་བྱུག།  ཞབས་རླུང་གི་འཁོར་ལོ།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
 རེག་བྱ་སྤྲིན་བལ།  ཞལ་རས་པདྨ།  སྤྱན་གཉིས་བུང་བ།
 ཐུགས་སེམས་གངས་རི།  ན་བཟའ་འཇའ་ཚོན།  མཛད་ཕྲིན་ཉི་ཟླ།
 སྐུ་གཟུགས་ཀ་ཀུར།  གསུང་སྐད་བོང་ཀུ།  ཐུགས་སེམས་རྫམོ།
 ལྷ་པ་གངས་རི།  མིག་ཏོ་འུག་པ།  དབུ་སྐྲ་མེ་གི།
བསྡུས་པའི་གཟུགས་ཅན་མཐོང་ཐོས་སློབ་སྟོན་སྦྲེལ་ལམ།
) མ་བསྡུས་པའི་གཟུགས་ཅན།
དཔེ་དོན་གཉིས་ཀྱི་བར་ན་ འབྲེལ་སྒྲ་མ་བསྡུས་པར་དངོས་སུ་བཀོད་དེ་ཡོད་པའི་གཟུགས་ཅན་གྱི་རྒྱན་འདི་ལུ་ མ་བསྡུས་པའི་
གཟུགས་ཅན་ཟེར་སླབ་ཨིན།
ལག་པའི་འཁྲི་ཤིང་སོར་མོ་རྣམས། །ཡལ་འདབ་སེན་མོའི་ཟེར་ནི།།
མེ་ཏོག་ཏུ་གྱུར་དཔྱིད་ཀྱི་དཔལ། །ཁྱེད་ནི་ངེད་ལ་མངོན་སུམ་འགྱུ།།
ཚིག་དོན།
འའཁྲིཁྲི་་ཤིཤིངང་་།། རུརུབབ་་སྦྱེསྦྱེལལ།། དད་་ལྟོལྟོ་་པཔདྨདྨའིའི་་རར་་ཏོཏོགག།།
ཡཡལལ་་འའདདབབ།། འའདདབབ་་མམ།།
དདཔྱིཔྱིདད་་ཀྱིཀྱི་་དདཔཔལལ།། གགནནམམ་་སོསོ་་ཁཁའིའི་་དུདུསས་་ལུལུ་་ རྩྭརྩྭ་་དདངང་་སྔོསྔོ་་ཤིཤིངང་་ཚུཚུ་་གིགི་་ ལྕུལྕུགག་་གུགུ་་དདངང་་ མེམེ་་ཏོཏོགག་་འའབབབབ་་ཅུཅུ་་ཚུཚུ་་ བྱབྱ་་ཆིཆི་་ཆིཆི་་སྦེསྦེ་་འའཐོཐོནན་་
པཔའིའི་་ དུདུསས་་ཚོཚོདད་་ལེལེགགསས་་ཤོཤོམམ་་ཅིཅིགག།།
ངེངེདད་་ལལ།། ངང་་ལུལུ།། ངེངེ་་གིགི་་གགདོདོངང་་ཁཁརར།།
མངོན་སུམ་འགྱུ། ངོ་མ་ར་འགྱོ་དེས།
གནས་སྟངས། སྙན་ངག་མཁན་དེ་དང་ བུམོ་ཅིག་མེ་ཏོག་ཤིང་གི་རྩ་བ་ལས་ཕར་ བཤལ་ཏེ་འགྱོ་བའི་སྐབས་ཅིག་ལུ་ཨིན་མས།
དེ་སྒང་སྙན་ངག་མཁན་དེ་གིས་ བུམོ་དེ་གི་ལག་པའི་ཡན་ལག་དེ་ཚུ་ ཤིང་དང་ མེ་ཏོག་ལུ་སྦྱར་ཏེ་བཤད་པ་རྐྱབ་རྐྱབ་ཨིན་
མས།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཚིག་འགྲེལ།
དེ་ཡང་ ལགཔ་ཤིང་གི་རྩ་བ་དང་འདྲ་བ་དེ་ལུ་ ཡལ་འདབ་དང་འདྲ་བའི་སོར་མོ(མཛུབ་མོ)། དེ་གི་རྩེ་ལུ་མེ་ཏོག་དང་འདྲ་བའི་
ལག་པའི་སེན་མོ་མདངས་དང་ལྡནམ་སྦེ་ཡོད་མི། དཔྱིད་ཀའི་དཔལ་ཕུན་སུམ་ཚོགས་པ་དང་འདྲ་བའི་ བུམོ་ཁྱོད་ནི་ ངེ་གི་གདོང་
ཁར་ངོ་མ་སྦེ་ར་འགྱོ་དེས། ཟེར་བའི་དོན་ཨིན་མས།
མ་བསྡུས་པའི་གཟུགས་ཅན་ཨིན་དགོ་པའི་རྒྱུ་མཚན་འདི་ ལག་པའི་འཁྲི་ཤིང་། སོར་མོའི་ཡལ་འདབ། སེན་མོའི་མེ་ཏོག
གཟུགས་བྱད་ཕུན་སུམ་ཚོགས་པའི་བུ་མོའི་དཔྱིད་དཔལ་ཟེར་ འབྲེལ་སྒྲ་དངོས་སུ་ཡོད་ནི་དེ་གིས་ཨིན། (རྩ་ཚིག་ནང་། སོར་མོ་
དང་ཡལ་འདབ་གཉིས་ཀྱི་བར་ན་དང་། དཔྱིད་དཔལ་དང་ཁྱེད་ཀྱི་བར་ན་འབྲེལ་སྒྲ་དགོཔ་ཨིན་རུང་ སྐད་བསྒྱུར་འབད་བའི་སྐབས་
ལུ་སྟབས་མ་བདེ་བར་ལུས་སོངཔ་འོང་ནི་མས།) འདི་གི་སྐབས་ལུ་ དཔེ་དོན་གཉིས་ལས་ དཔེ་ཧེ་མ་དང་ དོན་ཤུལ་མ་སྦེ་
བྲི་བ་ཅིན་ འཇམ་ཏོང་ཏོ་ཡོད།
དཔེར་ན། དུང་གི་སྐུ་ཤ་དཀར་བའི་ཁར། །པདྨའི་ཞལ་རས་ལེགས་པས་ས།།
སོ་ཡི་ཟེའུ་འབྲུ་བར་ན་ལས། །དྲི་བཟང་ཞིམ་པའི་སྦྲང་རྩི་བྱོན།།
དཔེ་ཤུལ་ལས་འབྲི་རུང་ མ་བཏུབ་མེད།
གཟུགས་ཀྱི་གདུང་ཤིང་རིང་ར་རིང་པས་ཁར། །ཚིག་གི་ལོ་མའི་རྩེ་འདི་རྣོ་བས་ས།།
གཞན་ཕན་སེམས་ཀྱི་འབྲས་བུ་རི་བོང་རྭ། །ཁྱོད་ནི་མཐོང་རུང་བལྟ་འདོད་མིན་འདུག་གོ།།
རྫོང་ཁའི་ངག་གཤིས་ནང་ འབྲེལ་སྒྲའི་ཚབ་ལུ་ ནི་སྒྲ་ བཙུགས་ཏེ་ཡོད་མི་འདི་ཡང་ གཤམ་འཁོད་ལྟར་དུ་ཨིན།
ཁྱོད་ནི་གསེར་གྱི་བུམ་པ། །ང་ནི་རྨ་བྱའི་མདོངས་སྒྲོ།།
ལས་དང་སྨོན་ལམ་ཡོད་ན། །མཆོད་གཤམ་ཁྲ་མོར་འཛོམས་ཤོག།
མ་བསྡུས་པའི་གཟུགས་ཅན་གྱི་སློབ་སྟོན་མཐོང་ཐོས་སྦྲེལ་ལམ།
དྲི་བ།
- ཁྱོད་རང་གི་མཉམ་རོགས་འདི་ལུ་ རྒྱན་འདི་གི་ཐོག་ལས་ བསྟོད་པ་ཚིགས་བཅད་གཅིག་བྲིས།
- སློབ་ཕྲུག་རེ་གིས་ གཟུགས་ཅན་གྱི་རྒྱན་ནང་ཡོད་མི་ རྫོང་ཁའི་རྩང་མོ་བློ་ཟེ་ བཞི་བཞི་འཚོལ།།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
) བསྡུས་ཤིང་མ་བསྡུས་པའི་གཟུགས་ཅན།
དཔེ་དོན་བར་གྱི་འབྲེལ་སྒྲ་ལ་ལུ་ཅིག་བསྡུས་ ལ་ལུ་ཅིག་མ་བསྡུས་པར་ཡོད་པའི་ གཟུགས་ཅན་གྱི་རྒྱན་ཅིག་ལུ་ བསྡུས་ཤིང་
མ་བསྡུས་པའི་གཟུགས་ཅན་ཟེར་སླབ་ཨིན།
བཞིན་ཟློ་འཛུམ་པའི་ཟློ་འོད་ཅེས།།
གཟུགས་ཅན་བསྡུས་ཤིང་མ་བསྡུས་པའོ།།
ཚིག་དོན།
བཞིན་རས་ཟླ་བ་འདི་ལས་ དགའ་འཛུམ་གྱི་ཟླ་འོད་ཟེར་ ཟླ་བའི་འོད་ ཤར་ཏེ་་འདུག་ཟེར་ཨིན་མས། བསྡུས་ཤིང་མ་བསྡུས་
པ་ཨིན་པའི་རྒྱུ་མཚན་འདི་ བཞིན་རས་དང་ཟླ་བའི་བར་གྱི་འབྲེལ་སྒྲ་བསྡུས། དགའ་འཛུམ་དང་ཟླ་འོད་བར་གྱི་འབྲེལ་སྒྲ་ མ་
བསྡུས་པར་ཡོད་ནི་དེ་གིས་ བསྡུས་ཤིང་མ་བསྡུས་པའི་གཟུགས་ཅན་ཟེར་སླབ་ཨིན་མས།
དཔེར་ན། ཞལ་རས་ཟླ་བའི་དཀྱིལ་འཁོར་ལས། །འཛུམ་གྱི་འོད་ཟེར་འཕྲོཝ་ལས་བརྟེན།།
གྲོགས་མེད་ཀུ་མུད་ང་ར་ཡང་། །ཁྱོད་ལུ་དགའ་བའི་འཛུམ་ཅིག་ཤོར།།
ཡང་ཅིན།
ངེ་གི་བསམ་པའི་སྐུ་ཐང་འདི་ན་ལུ། །ཁྱོད་ཞལ་སྟོན་པའི་གཟུགས་བརྙན་བྲིས་བཏང་ནུག།
ཕྱག་དང་མཆོད་པ་ཕུལ་དང་མི་ཕུལ་འདི། །བརྩེ་སེམས་དད་པ་འདི་ལུ་བལྟ་ནི་ཨིན།།
དགའ་བའི་འཛུམ་མདངས་མེ་ཏོག་ཁ་ཕྱེ་བས། །ཧན་པའི་ཚིག་གི་བུང་བ་ཚུར་ལུ་འཁོར།།
བུང་བ་མེ་ཏོག་འཛོམས་པའི་དགའ་སྟོན་འདི། །དཀོན་མཆོག་ལྷ་ཡིས་གནང་པའི་གསོལ་རས་ཨིན།།
བསྡུས་ཤིང་མ་བསྡུས་པའི་གཟུགས་ཅན་གྱི་ སློབ་སྟོན་མཐོང་ཐོས་སྦྲེལ་ལམ།
སྦྱོང་ལཱ།
- བསྡུས་ཤིང་མ་བསྡུས་པའི་ རྒྱན་འདི་གི་ཐོག་ལུ་ཞབས་ཁྲ་ཚིགས་བཅད་གསུམ་དེ་ཅིག་བྲིས།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
འགོག་པའི་རྒྱན་གྱི་གོ་དོན།
གོ་དོན།
གནད་དོན་གང་རུང་གཅིག་ལུ་དགག་པ་རྐྱབ་ནི་དང་། དེ་གི་ཤུགས་ལས་རང་དོན་སྒྲུབ་པའི་ནུས་པ་ཅན་གྱི་ཚིག་གི་བརྗོད་པ་གཅིག་ལུ་
འགོག་པའི་རྒྱན་ཟེར་སླབ་ཨིན། འགོག་རྒྱན་འདི་གི་སྐབས་ལུ་ཁག་ཆེ་ཤོས་འདི་དགག་བྱ་དང་། འགོག་བྱེད་ཟེར་མི་འདི་ཨིན།
དགག་བྱ་ཟེར་མི་འདི་བཀག་ནི་དང་། འགོག་བྱེད་ཟེར་མི་འདི་ བཀག་དགོ་པའི་རྒྱུ་མཚན་ཅིག་བཀོད་ནི་ཡོད་མི་འདི་ལུ་གོ་ནི་
ཨིན།
) མངོན་འགྱུར་འགོག་པ།
གོ་དོན། མངོན་འགྱུར་ཟེར་མི་འདི་ར་ད་ལྟ་བ་ལུ་གོཝ་ཨིན། དེ་འབདཝ་ལས་ དགག་བྱ་ད་ལྟོ་མངོན་སུམ་དུ་མཐོང་ནི་ཡོད་པའི་
ཁྱད་ཆོས་གཅིག་བཀག་ནི་དོན་ལུ་ འགོག་བྱེད་རྒྱུ་མཚན་གཅིག་བཀོད་མི་འདི་ལུ་ མངོན་འགྱུར་འགོག་པ་ཟེར་སླབ་ཨིན།
སྙན་སྒྲོག་མ་དག་ཅི་ཡི་ཕྱིར། །རྣ་བ་ལ་ནི་ཨུཏྤལ་འཇུག།
ལས་འདི་ལ་ནི་མིག་ཟུར་དག །ཡོངས་རྫོོགས་མིན་པར་སེམས་སམ་ཅི།།
ཚིག་དོན། སྙན་སྒྲོག་མ། སྐད་ཧན་ཏོང་ཏོ་སླབ་མི། བུ་མོའི་མིང་།
འཇུག། བཏགས་ནི།
ཡོངས་རྫོགས། ཆ་ཚང་།
ག་ར་སྒྲུབ་ནི། སེམས་སམ། མནོ་བསམ་གཏང་མས་ག་ཟེར་བའི་ དྲི་ཚིག།
ཚིག་འགྲེལ། དབའེ། གསུང་སྐད་ཧན་པའི་བུ་མོ༑ ཁྱོད་ཀྱིས་རྣམ་ཅོ་ཁར་ ག་ཅི་སྦེ་མེ་ཏོག་ཨུཏྤལ་བཏགས་དགོཔ་སྨོ།
གཞན་སེམས་བཀུག་ནི་ལཱ་འདི་ མིག་ཏོ་ཟུར་གྱི་ལྟ་ཐངས་འདི་གིས་ ག་ར་བསྒྲུབ་མི་ཚུགས་པས་ཟེར་མནོཝ་མས་ག། ཟེར་
ཨིན་མས།
བཅུད་དོན། མིག་ཏོ་བལྟ་ཐངས་འདི་གིས་ར་ གཞན་སེམས་བཀུག་ནི་གི་ལཱ་ཚུ་འབད་ཚུགས་པས་ ཨུཏྤལ་བཏགས་དགོཔ་མིན་
འདུག། ཟེར་བསྟོད་པ་རྐྱབ་ཨིན་པས། དགག་བྱ། ཨུཏྤལ་བཏགས་ནི། འགོག་བྱེད། ལཱ་འདི་གཞན་གྱིས་འབད་ཚུགསཔ།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
དཔེར་ན། གཞན་དང་གསུང་གྲོས་གནང་ཚེ། །དགའ་འཛུམ་སྟོན་དགོཔ་མིན་འདུག།
གཞན་སེམས་བཀུག་པའི་ལཱ་འདི། །གསུང་སྐད་འདི་གིས་བཏུབ་པས།།
ཡང་ཅིན།
ཁྱོད་ལུ་དགའ་ནིའི་དོན་ལུ་བུ་ཁྱོད་ཀྱིས། །ང་ལུ་ཧིང་གཏམ་བཤད་དགོཔ་མིན་འདུག་ས།
ཁྱོད་ཀྱི་ངོ་རིས་འབད་བཞག་འདི་གིས་ར། །རང་དབང་མེད་པར་ཁྱོད་ལུ་དགའཝ་མས་སྨོ།།
མངོན་འགྱུར་འགོག་པའི་སློབ་སྟོན་མཐོང་ཐོས་སྦྲེལ་ལམ། 
) འབྱུང་འགྱུར་འགོག་པ།
གོ་དོན། འབྱུང་འགྱུར་ཟེར་མི་འདི་ མ་འོངས་པ་ལུ་གོཝ་ཨིན། དེ་འབདཝ་ལས། དགག་བྱ་མ་འོངས་པ་ན་ འབྱུང་ནི་གི་ཉེན་
ཁ་ཡོད་པའི་ ཆོས་ཅིག་བཀག་ནི་གི་དོན་ལུ་ འགོག་བྱེད་ཀྱི་ཚིག་སྦྱོར་བཀོད་མི་འདི་ལུ་ འབྱུང་འགྱུར་འགོག་པ་ཟེར་སླབ་
ཨིན།
ཇོ་བོ་བདེན་པར་སྨྲའོ་བདག །གཞན་དང་ཙུམྦ་ནས་འཕོོས་པའི།།
རྒྱ་སྐྱེགས་ཀྱིས་དམར་མིག་གིས་ནི། །ཁྱོད་ཀྱིས་མཐོང་བར་འགྱུར་མ་ལགས།།
ཚིག་དོན། ཇོ་བོ། རང་གི་རྨགཔ།
ཙུམྦ། འུ་བཀལ་ནི།
འཕོས་པ། དེ་ལས་བྱུང་བྱུངམ།
རྒྱ་སྐྱེགས། ཚོས་དམརཔོ་ཅིག་གི་མིང་།
ཚིག་འགྲེལ། དབའེ་ཨཔ་ཁོ་རེ། ང་གིས་ཕྲང་སྟེ་སླབ་གེ། ཁྱོད་ཀྱིས་བུམོ་གཞན་དང་གཅིག་ཁར་ འུ་བཀལ་བའི་ཤུགས་ཀྱིས་
མིག་ཏོ་དམརཔོ་ཐལ་ཏེ་འོང་པ་ཅིན། དེ་བཟུམ་གྱི་མིག་ཏོག་དམརཔོ་འདི་གིས་ ང་མཐོང་མི་ཚུགས་སྨ་རེ། ཟེར་ཨིན་མས།
བཅུད་དོན། གཞན་དང་འབྲེལ་བ་འཐབ་པ་ཅིན་ མོ་ཤི་ནི་ཨིན་ཟེར་བའི་དོན་ཨིན་མས། དགག་བྱ། བུམོ་གཞན་དང་འབྲེལ་བ་
འཐབ་ནི། འགོག་བྱེད། མིག་ཏོ་དམརཔོ་གིས་མོ་མི་མཐོང་ནི།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
དཔེར་ན། ཁ་ལུ་ཉན་ཁུག་མེད་ན། །ཉིན་མ་དེ་ལས་བཟུང་སྟེ།།
རང་གི་མི་ཚེའི་འགྲོ་སོང་། །ཁྱེད་རང་བཅའ་སྒྲིག་རྐྱབ་དགོ།
ཡང་ཅིན།
ཁྱོད་རང་གཞན་ལ་དགའ་བའི་སེམས་ཅིག་ཡོདནི། །ངེ་གི་ཧོངས་ལས་སླབ་དགོཔ་གང་ཡང་མེད།།
ས་ཞིང་རྒྱུ་དངོས་སྣུམ་འཁོར་ལ་སོགས་པ། །ཤི་ཀི་ལེབ་གཅིག་འབག་པའི་རྩིས་མ་རྐྱབ།།
འབྱུངའགྱུར་འགོག་པའི་སློབ་སྟོན་མཐོང་ཐོས་སྦྲེལ་ལམ།
() ཤིས་བརྗོད་ཀྱིས་འགོག་པ།
ཤིས་བརྗོད་ཟེར་མི་འདི་ སྨོན་ལམ་བཏབ་ནི་ཨིན། དེ་འབདཝ་ལས། གོ་དོན། ཕ་ལོགསམ་གི་འདོད་པ་འདི་ལུ་ མཐུན་
འགྱུར་གྱི་སྨོན་ལམ་བཏབ་པའི་ཚུལ་གྱིས་ འདོད་པ་སྒྲུབ་མ་བཅུག་པར་བཀག་མི་འདི་ལུ་ ཤིས་བརྗོད་ཀྱིས་འགོག་པ་ཟེར་
སླབ་ཨིན།
མཛོའ་བོ་གལ་ཏེ་གཤེགས་ན་བཞུད། །ཁྱོད་ཀྱི་ལམ་ནི་ཤིས་གྱུར་ཅིག།
གང་དུ་དེར་ནི་གཤེགས་པ་དེར། །བདག་ཀྱང་སྐྱེ་བ་ཉིད་གྱུར་ཅིག།
ཚིག་དོན། མཛའ་བོ། ཆ་རོགས་དང་། རྨགཔ།
བཞུད། སོང་ཟེར་བའི་སྐུལ་ཚིག།
གཤེགས། ཚིག་གཉིས་ལས་དང་པ་འགྱོ་བའི་དོན། གཉིས་པ་ལྷོད་པའི་དོན།
གནས་སྟངས། འགོག་རྒྱན་གྱི་སྐབས་ལུ་ ཨམ་སྲུ་འདི་གིས་ རྨགཔ་ཚོང་ལུ་འགྱོ་ནི་ལས་བཀག་པའི་སྐོར་ལས་ལེ་ཤ་ཐོན་ནི་
ཡོད་མི་འདི་ཡང་། དང་ཕུ་རྒྱ་གར་གྱི་ཕོ་རྒྱ་འདི་ཚུ་ ཨ་རབ་དང་པར་ཤི་ཡ་རྒྱལ་ཁབ་ཚུ་ན་ ཚོང་ལུ་འགྱོ་
དོ་ཡོདཔ་དང་། འགྱོ་མི་འདི་ཚུ་ལས་ ལ་ལོ་གཅིག་ གྲུ་གཟིངས་མཚོ་ན་དིབ་ཞིནམ་ལས་སྲོག་ལུ་ཉེན་ཁ་འབྱུང་དོ་ཡོདཔ་དང་།
ལ་ལོ་གཅིག་ རྐུ་མ་ཇག་པ་གི་ལག་པར་ཤི་དོ་ཡོདཔ་ལས་ རང་གཡུས་ལུ་ལོག་ཚུགས་མི་ཉུང་སུ་ཅིག་ལས་མེདཔ་དང་། ལོག་
ཚུགས་པའི་དབང་དུ་བཏང་རུང་ ལོ་ངོ་གཉིས་གསུམ་གྱི་རྒྱབ་ལས་མ་གཏོགས་ ལྷོད་མི་ཚུགས་དོ་ཡོདཔ་ལས། རྨགཔ་ཚོང་ལུ་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
འགྱོ་ནི་འདི་ ཨམ་སྲུ་ཚུ་ལུ་ཚ་གྱང་དང་ གདོང་ལེན་ཅན་ཅིག་ཨིནམ་ལས་ བཀག་འགོག་འབདཝ་ཨིན་མས།
ཚིག་འགྲེལ། དབའེ་ཨ་པ༑ གལ་སྲིད་ཁྱོད་ར་ ཚོང་ལུ་ཨིན་ཅིག་མིན་ཅིག་འགྱོ་དགོཔ་ཨིན་པ་ཅིན། མགྱོགས་པར་སོང་ཤིག།
འགྱོ་སའི་ལམ་ཁར་ཡང་ རྐྱེན་དང་བར་ཆད་མེད་པར་ལེགས་ཤོམ་འབྱུང་བཅུག། ང་ཡང་ ཁྱོད་ག་ཏེ་ལྷོད་སའི་ས་གོ་དེ་ན་སྐྱེ་
བཅུག་ཅིག། ཟེར་ཨིན་མས། བཅུད་དོན། ཁྱོད་འགྱོ་བ་ཅིན་ང་ཡང་ཤི་ནི་ཟེར་ཨིན་མས། དགག་བྱ། རྨགཔ་ཚོང་ལུ་འགྱོ་ནི།
འགོག་བྱེད། མོ་ཡང་ཤི་ནི་གི་ཉེན་ཁ་ཡོདཔ།
དཔེར་ན། ཁྱོད་རང་གཞན་དང་སྡོད་ན། །དགའ་སྐྱིད་ངང་ལུ་བཞུགས་ཤིག།
ང་ཡང་ཁྱོད་ཀྱི་བུ་སྦེ། །སྐྱེ་བའི་སྨོན་ལམ་བཏབ་གེ།
ཡང་ཅིན།
གྲོགས་ཁྱོད་གཉེན་གྲོགས་རྫུན་མ་སྒྲིག་སྟེ་གིས། །རྒྱ་མཚོ་ཕར་ཀ་འགྱོ་ནི་ཨིན་པ་ཅིན།།
ཁྱོད་ཀྱི་བི་ཛ་མགྱོགས་པར་འཐོབ་བཅུག་ཅིག། །བུ་ལུའང་ཨ་པ་གསརཔ་ཅིག་འཐོབ་པར་ཤོག།
ཤིས་བརྗོད་འགོག་པའི་སློབ་སྟོན་མཐོང་ཐོས་སྦྲེལ་ལམ། 
) གྲོགས་ཀྱིས་འགོག་པ།
གོ་དོན།
ཕར་ལོགས་མའི་འདོད་པ་བསྒྲུབ་ནི་གི་ ཆ་རོགས་འབད་རྫུ་བཏབ་ཞིནམ་ལས་ འདོད་དོན་བཀག་ནི་ཅིག་ལུ་ གྲོགས་ཀྱིས་འགོག་
པ་ཟེར་སླབ་ཨིན།
གལ་ཏེ་གཤེགས་ན་མྱུར་དུ་བཞུད། །ཕྱི་ནས་གཉེན་འདུན་འཁྲུགས་པའི་ཁས།།
བསྒྲགས་པའི་ཆོ་ངེ་འགྲོ་བ་ཡི། །གེགས་གྱུར་ཁྱོད་ཀྱི་རྣ་བར་འོང་།།
ཚིག་དོན། གཉེན་འདུན། གཉེན་ཉེ་འཁོར།
འཁྲུགས་པ། བྱེལཝ་ལང་ནི། འར་འུར་འཐོན་ནི།
བསྒྲགས་པའི་ཆོ་ངེ། རྐད་རྐྱབ་སྟེ་སྔུ་ནི།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཚིག་འགྲེལ། གལ་སྲིད་འགྱོ་ནི་ཨིན་པ་ཅིན་ མགྱོགས་པར་སོང་ཞིག། མ་འགྱོ་བར་ཨ་ཙི་ལུས་པ་ཅིན་ ཤུལ་ལས་ང་ཤི་བའི་
བསྒང་ལསནི་ གཉེན་འཁོར་དེ་ཚུ་བྱེལཝ་ལང་སྟེ་ སྔུ་བྱེལ་རལ་བྱེལ་འཐབ་མི་འདི་ ཁྱོད་ཀྱི་རྣམ་ཅོ་ཁར་གོ་བའི་བསྒང་ལས་
འགྱོ་ནི་ལུ་བར་ཆད་རྐྱབ་འོང་། ཟེར་ཨིན་མས། བཅུད་དོན། རྨགཔ་འདི་འགྱོ་བ་ཅིན་ མོ་ཡང་ཤི་འོང་ཟེར་ཨིན་མས། དགག་
བྱ། ཚོང་ལུ་འགྱོ་ནི། འགོག་བྱེད། མོ་ཤི་ཞིནམ་ལས་བྱེལཝ་ལང་ནི་གི་ཉེན་ཁ།
དཔེར་ན། འབྱོན་ནི་ངེས་བདེན་ཨིན་ན། །མགྱོགས་པ་མགྱོགས་པར་འབྱོན་ཞིག།
བུ་ལུ་བལྟ་མི་མེད་པར། །ཁྱོད་ར་སྡོད་དགོཔ་འཐོན་འོང་།།
ཡང་ཅིན།
དམངས་གཙོ་གསར་པའི་འདེམས་ངོར་འཐོན་འདོད་ན། །ཕར་ཕར་མ་འགྱངས་ལག་ཁྱེར་ལེན་པར་མཛོད།།
ནམ་ཅིག་ཕ་མ་གཉིས་པོ་འབྱོན་པའི་ཚེ། །ཕ་བུ་འཁྲུགས་ཏེ་བར་ཆད་འབྱུང་ཉེན་ཆེ།།
མཇུག་བསྡུ།
མཁྱེན་རབ་དབང་ཕྱུག་ཁྱེད་ཀྱིས། །བདག་བློའི་མུན་པ་བསལ་ནས།།
སྙན་ངག་གཞུང་ལ་བལྟ་བའི། །བློ་མིག་འཐོབ་པར་ཤོག་ཅིག།
གྲོགས་ཀྱིས་འགོག་པའི་སློབ་སྟོན་མཐོང་ཐོས་སྦྲེལ་ལམ།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།ལེགས་བཤད་བླང་དོར་ཤན་འབྱེད།སྐད་ཡིག་དང་རྩོམ་རིག། སློབ་རིམ་བཅུ་པ།
 བློ་རིག་ཡོད་མི་གཉིས་ ཁ་བསྡོོམ་པ་ཅིན་ རིག་པ་གཞན་ཡང་འབྱུང་སྲིད།
བློ་གྲོས་ལྡན་པ་གཉིས་བགྲོས་ན། །བློ་གྲོས་ལེགས་པ་གཞན་འབྱུང་སྲིད།།
ཡུང་བ་དང་ནི་ཚོ་ལ་ལས། །ཁ་དོག་གཞན་ཞིག་སྐྱེ་བར་འགྱུར།།
མི་ བློ་རིག་ཡོད་མི་གཉིས་ཀྱི་བར་ན་ གྲོས་བསྡུར་འབད་བ་ཅིན་ བློ་རིག་གསརཔ་གཞན་ཅིག་འཐོན་སྲིད་ནི་ཨིན། དཔྱེ་འབད་
བ་ཅིན་ ཡུང་ང་དང་ རྡོ་ཚ་ལ་གཉིས་སླ་བསྲེ་རྐྱབ་ད་ལུ་ ཁོང་རའི་ཁ་དོག་ག་ཨིན་མི་དེ་མེན་པར་ ཁ་དོག་གཞན་ཅིག་འཐོན་
དོ་བཟུམ་སྦེ་ཨིན།
 རང་གི་སེམས་ཀྱིས་ཚོོར་ཏེ་འབད་ཤེས་དགོཔ།
སྨྲས་ཤིང་བསྐུལ་བར་གྱུར་པ་ན། །དུད་འགྲོ་ལ་ཡང་གོ་བ་སྐྱེ།།
མ་བསྐུལ་གཞན་གྱིས་མ་སྨྲས་པར། །བསམ་པ་ཤེས་ན་མཁས་པ་ཡིན།།
འདི་མ་འབད་ འ་ནི་འདི་འབད་བཏུབ། ཡར་མ་འགྱོ་ མར་མ་སོང་། ཟེརཝ་ལ་སོགས་པའི་ལམ་སྟོན་དང་བསླབ་བྱ་ཚུ་བྱིན་ཏེ་
བསྐུལ་བ་ཅིན་ གླང་བཟུམ་མའི་ དུད་འགྲོ་སེམས་ཅན་གྱིས་ཡང་ཧ་གོ་ཞིན་ན་ ཁ་མིག་རོལ་ཁར་བཀལ་ཏེ་འཐེན་བདའ་ཤེས་
པས། སྟེ་ ང་བཅས་ར་མིའི་ལུས་རྟེན་ཐོག་ལུ་ཡོད་མི་ཚུ་གིས་ཡང་ རོགས་ཀྱི་བཀོད་རྒྱ་ལུ་བསྒུགས་ཏེ་སྡོད་པ་ཅིན་ ཨོག་ཀ་
ནང་གི་གླང་བཟུམ་ཅིག་ལས་མི་འོང་ནི་ཨིན་པས། འདི་འབདཝ་ལས་ རོགས་གཞན་གྱིས་བསྐུལ་ནི་དང་ ལམ་སྟོན་འབད་ནི་ཚུ་
འབད་མ་དགོ་པར་ རང་གི་སེམས་ཀྱིས་ཚོར་ཏེ་འབད་ཤེས་ནི་འདི་ཡང་ རིག་པ་གསལ་བའི་རྟགས་ཅིག་ཨིན།
 མི་བློ་རིག་ཅན་གྱི་ རིག་ཤེས།
བློ་དང་ལྡན་ན་མ་སྨྲས་ཀྱང༌། །རྣམ་འགྱུར་ཉིད་ལས་བསམ་པ་གོ།
བལ་པོའི་སེ་འུ་མ་ཟོས་ཀྱང༌། །ཁ་དོག་ཉིད་ལས་བྲོ་བ་ཤེས།།
མི་བློ་རིག་དང་ལྡན་མི་ཅིག་ཨིན་པ་ཅིན་ དེའི་གདོང་ཁ་ལུ་ རང་གི་སེམས་ཁར་ཡོད་མི་ཚུ་ཁར་ཐོན་ཏེ་མ་སླབ་རུང་ རང་གི་རྣམ་
འགྱུར་ཟེར་ འབད་གཞག་བཅའ་གཞག་ལུ་བལྟ་སྟེ་ ཧིང་ཁར་ཡོད་མི་ཚུ་ཧ་གོ་ཚུགས། དཔེར་ན་ ཤིང་འབྲས་བལཔོ་སེའུ་དེ་
ཁ་ནང་བཙུགས་ཏེ་མ་བཟའ་རུང་ དེའི་ཁ་དོག་ལུ་བལྟ་སྟེ་ འཚོ་མ་འཚོ་དང་ བྲཝ་ཞིམ་མི་ཞིམ་ཤེས་ཚུགས་དོ་བཟུམ་ཅིག་ཨིན།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
 ལེགས་ཉེས་ཕྱེ་མ་ཤེས་པའི་མི།
ཕོན་དང་མི་ཕོན་མི་དཔྱད་ཅིང་། །བློ་དང་ཐོས་པ་མི་བསྒྲུབ་པར།།
ལྟོ་འགྲངས་འབའ་ཞིག་དོན་གཉེར་བ། །སྤུ་མེད་པ་ཡི་ཕོག་པ་ཡིན།།
ལས་སྣ་ག་ཅི་ར་འབད་རུང་ དེ་ཚུ་གི་ཕན་པ་དང་གནོད་པ་ཚུ་དབྱེ་བ་དཔྱད་དེ་མ་བལྟ་བའི་ཁར་ འབད་བརྩོན་གྱི་གཞི་ སློབ་སྦྱོང་
གི་རིམ་པ་ལུ་མ་བརྩོནམ་ལས་ ཐོས་བསམ་གྱི་བློ་རིག་འཚོལ་མ་ཤེས་པའི་མི། རྟག་བུ་ར་ རང་གི་ཕོཝ་གང་ཚུགས་པའི་ལྟོ་
རྐྱངམ་གཅིག་གི་དོན་ལུ་རྩ་འགེངས་ཏེ་སྡོད་མི་ཚུནི་ མི་ཅིག་ཨིན་པའི་ཚུལ་བཟུང་སྟེ་འབད་རུང་ དོན་ངོ་མ་ལུ་ གཟུགས་ཁར་
སྤུ་མེདཔ་ཙམ་ཅིག་གི་ཁྱད་པར་ཡོདཔ་མ་གཏོགས་ མནོ་ལུགས་བསམ་ལུགས་ཚུ་ ཕགཔ་དང་མ་འདྲཝ་མེད་ཟེར་བའི་དོན་དག་
ཨིན་མས།
 མི་ མཁས་བླུན་གྱི་ཁྱད་པར།
མཁས་པ་རང་གིས་དཔྱོད་ཤེས་ཀྱི། །བླུན་པོ་གྲགས་པའི་རྗེས་སུ་འབྲང་།།
ཁྱི་རྒན་ཀུ་ཅོ་འདོན་པ་ན། །རྒྱུ་མཚོན་མེད་པར་གཞན་དག་རྒྱུག།
མི་ མཁས་པ་རིག་རྩལ་དང་ལྡན་པ་ཚུ་གིས་ གནད་དོན་ག་ཅིའི་ཐད་ལས་འབད་རུང་ རང་གི་རིག་པའི་རྣམ་དཔྱོད་ཀྱིས་ དབྱེ་བ་
དཔྱད་ཤེས། དེ་འབདཝ་ད་ བླུན་པོ་ཟེར་ རིག་པ་ཞན་པའི་མི་ཚུ་གིས་ ར་ཁུངས་དཔྱད་མ་ཤེས་པར་ རོགས་ཀྱིས་སླབ་པའི་
གཏམ་ཚིག་ལུ་ཡིད་ཆེས་འདྲོངས་ཏེ་འགྱོཝ་ཨིན། དཔྱེ་འབདན་ རོ་ཁྱི་ཚུ་ གཅིག་གིས་ཧབ་སྟེ་འགྱོ་བའི་གནས་སྐབས་ནང་ རོ་
ཁྱི་གཞན་ཚུ་གིས་ཡང་ དོན་དག་ག་ཅི་ཨིན་ན་ར་མ་ཤེས་རུང་ ཧབ་སྟེ་བརྒྱུགས་འགྱོ་དོ་བཟུམ་སྦེ་ཨིན།
ཀ: དྲི་བ་དྲིས་ལན།
. ཡུང་ང་དང་རྡོ་ཚ་ལ་གཉིས་གཅིག་ཁར་སྦྱོརཝ་ད་ ཁ་དོག་གཞན་ཅིག་འཐོན་པའི་དཔེ་དེ་གིས་དོན་དག་ག་ཅི་སྟོནམ་སྨོ?
. བླུན་པོ་གྲགས་པའི་རྗེས་སུ་འབྲང་། ཟེརཝ་ད་ གྲགས་པ་ཟེར་མི་འདི་ ག་ཅི་ལུ་གོཝ་སྨོ?
. སྤུ་མེད་པའི་ཕགཔ་འདི་ མིའི་བསམ་སྤྱོད་ ག་བཟུམ་ཅིག་ལུ་གོ་ནི་ཨིན་མས་གོ?
. དཔྱེ་གཏམ་ནང་ ཟུར་སྟོནམ་ཅིག་ ལེབ་ཡང་ཧ་གོ། ཟེར་མི་དང་ཆ་འདྲ་བའི་ ལེགས་བཤད་ ག་འདི་ཨིན་མས?

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
. གཞན་གྱིས་མ་སྨྲས་པར་ བསམ་པ་ཤེས་ན། ཟེར་མི་འདིའི་གོ་དོན་ རྫོང་ཁ་ནང་བྲིས?
ཁ: འོག་གི་མིང་ཚིག་ཚུའི་གོ་དོན་ རྫོང་ཁ་ནང་བྲིས།
. བློ་གྲོས། . ཐོས་པ། . མ་སྨྲས། . ཀུ་ཅོ། . འབའ་ཞིག།
ག: སྡེ་ཚན་སྦྱོང་ལཱ།
གོང་གི་ལེགས་བཤད་  ལས་  ལག་ལེན་འཐབ་སྟེ་གསལ་བཤད་འབད་རུང་ ཡང་ན་ སྐོར་གཏམ་
བསླབ་བྱ་འབད་རུང་ཅིག་བྲིས།
 མི་རྒྱུད་བཟང་ངན་གྱི་ཁྱད་པར།
སྐྱེ་བོ་དམ་པ་རིན་ཆེན་བཞིན། །རྣམ་པ་ཀུན་ཏུ་འགྱུར་ལྡོག་མེད།།
སྐྱེ་བོ་ངན་པ་སྲོང་མདའ་བཞིན། །ཅུང་ཟད་ཙམ་གྱིས་མཐོ་དམའ་བྱེད།།
སྐྱེ་བོ་དམ་པ་ཟེར་ མི་ལེགས་ཤོམ་ གཞི་བཟང་པོ་ཚུ་ དཔེར་ན་ རིན་པོ་ཆེ་ གསེར་དངུལ། གཡུ་དང་བྱུ་རུ་ལ་སོགས་པ་
བཟུམ་སྦེ་ ནམ་ར་འབད་རུང་ འགྱུར་བ་མེད་པར་གནས་འོང་། དེ་འབདཝ་ད་ སྐྱེ་བོ་ངན་པ་ཟེར་ མིའི་གཤིས་རྒྱུད་ངན་པ་
བསམ་པ་སེམས་བསྐྱེད་ཟོག་དྲགས་ཚུ་འབད་བ་ཅིན་ དཔེར་ན་ ཅ་དངོས་ལྗིད་ཚད་བཏབ་སའི་ སྲང་ བཟུམ་སྦེ་ཨ་ཙི་ཅིག་གིས་
ཡང་ མཐོ་ནི་དང་དམའ་ནི་ཚུ་འབད་འོང་ཟེརཝ་ཨིན་མས།
 བདག་གཞན་མཉམ་པའི་བསམ་སྤྱོོད་དགོཔ།
བདག་ཉིད་དཔོན་དུ་བསྐོས་གྱུར་ན། །དེ་ཡི་བྱ་བ་ཤེས་པ་དཀོན།།
གཞན་ལ་ལྟ་བའི་མིག་ཡོད་ཀྱང་། །རང་ཉིད་བལྟ་ན་མེ་ལོང་དགོས།།
མི་རང་ལུ་ དཔོན་ཟེར་ མི་སྡེའི་འགོ་དཔོན་གྱི་འགན་ཁུར་ཅིག་བཀལ་ད་པ་ཅིན་ གོ་གནས་དེའི་ལཱ་དང་འགན་ཁུར་ཚུ་ཚུལ་དང་
ལྡན་ཏོག་ཏོ་སྦེ་འབད་ཤེས་པར་ ལཱ་ཁག་གཏང་འོང་། དེ་འབདཝ་ལས་ རོགས་ལུ་ སྟོད་མཐོ་བས་ལོ། སྨད་དམའ་བས་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ལོ། ཟེར་སྐྱོན་བརྗོད་འབདཝ་ད་བཅས་པ་ལུ་ དང་པར་ རང་གིས་རང་ལུ་དབྱེ་བ་དཔྱད་ཤེས་པའི་ སེམས་ཀྱི་མེ་ལོང་འདི་དགོཔ་
ཁག་ཆེ་ཟེརཝ་མས།
 ཕོན་གནོད་དབྱེ་བ་ཕྱེ་དགོཔ།
ཕོན་བྱེད་དགྲ་བོ་ཡིན་ཡང་བསྟེན། །གཉེན་ཡང་གནོད་ན་སྤང་བར་བྱ།།
རྒྱ་མཚོོའི་ནོར་བུ་རིན་གྱིས་ཉོ། །ཁོང་པའི་ཟུག་རྔུ་སྨོན་གྱིས་འབྱིན།།
རང་ལུ་ཕན་ཐོགས་མི་འདི་ རང་དང་མ་འགྲིག་པའི་མི་ཅིག་ར་འབད་ས་ཅིག་རུང་ དེ་ལུ་ཞེ་མ་ལོག་པར་ རང་གི་རྒྱབ་གཏད་ས་སྦེ་
བརྩི་དགོཔ་ཨིན། སྟེ་ ག་དེམ་ཅིག་སྦེ་ རང་ལུ་གནོད་པ་ར་བཀལ་ཏེ་སྡོད་མི་ཅིག་ཨིན་པ་ཅིན་ དེ་ རང་གི་གཉེན་ཉེ་ཚན་ཅིག་
ར་འབད་རུང་ བཀོ་བཞག་དགོཔ་ཨིན། དཔྱེ་ཅིག་འབདན་ མཐའ་ཡས་པའི་རྒྱ་མཚོ་ནང་གི་ནོར་བུ་ཚུ་ རང་ལུ་ཕན་ཐོགས་ནི་
འདི་གིས་ རིན་ངོ་སྤྲོད་དེ་ཉོ་དོ་ཡོད་རུང་ རང་གི་གཟུགས་ཀྱི་ནང་ན་ཡོད་མི་ན་ཚ་གིས་ ཟུག་རྐྱབ་དོ་ཡོདཔ་ལས་ འདི་ ཐག་
ཉེ་བ་རང་གི་གཟུགས་ཀྱི་ནང་ན་ཡོད་དེ་འབད་རུང་ སྨན་བཟའ་སྟེ་ བཏོན་གཏང་དོ་བཟུམ་སྦེ་ཨིན་ནོ།
 ལཱ་གི་རྒྱབ་གདོང་བལྟ་དགོཔ།
ཡུལ་གཞན་ལེགས་པར་མ་བརྟགས་པར། །སྔ་མའི་གནས་ནི་འདོར་མི་བྱ།།
རྐང་པ་ཡ་གཅིག་མ་བཙུགས་པར། །གཉིས་ཀ་བཏེགས་ན་འགྱེལ་བའི་རྒྱུ།།
ཡུལ་ཟེར་ རང་གནས་སའི་ས་གནས་འདི་སོར་དགོ་པས་ཟེར་ འབད་བའི་གནས་སྐབས་ནང་ ས་གནས་གསརཔ་དེ་ལེགས་ཤོམ་
སྦེ་བརྟག་དཔྱད་མ་འབདཝ་ལས་ ཧེ་མ་སྡོད་སའི་གནས་དེ་ བཀོ་བཞག་ནི་མི་འོང་། དཔེར་ན་ གོམ་སྤོ་སྟེ་འགྱོ་བའི་
སྐབས་ལུ་ རྐངམ་གཡས་གཡོན་སོར་ཡི་ར་ གཅིག་གདོང་ཁར་སྤོཝ་ད་ གཅིག་རྒྱབ་ཁར་བཏེགས་ཏེ་མ་བཞག་པར་ གཉིས་
ཆ་ར་གཅིག་ཁར་སྤོ་བ་ཅིན་ རྦབ་རིལ་འགྱོ་ནི་ཅིག་ལས་གཞན་མེད་ཟེརཝ་མས།
 མི་བཟང་ངན་གྱི་བསམ་སྤྱོོད།
དམ་པ་སྡིག་པ་ཆུང་ཡང་སྤོང་། །དམན་རྣམས་ཆེན་པོའང་དེ་ལྟ་མིན།།
ཞོ་ལ་རྡུལ་ཕྲན་འབྱར་བ་སེལ། །ཆང་ལ་ཕོབ་ཀྱང་ལྷག་པར་འདེབས།།
སྐྱེས་བུ་དམ་པ་ཟེར་ མི་ཡ་རབས་ གཤིས་རྒྱུད་བཟང་པོ་ཚུ་གིས་ སྡིག་པའི་ལཱ་ཅིག་ཨིན་འཐོན་སོ་པ་ཅིན་ ཆུང་ཀུ་ཅིག་ར་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
འབད་ས་ཅིག་རུང་ ལས་དང་རྣམ་སྨིན་བསླུ་བ་མེདཔ་ཨིནམ་ཤེས་ཏེ་ མ་འབད་བར་སྤང་བཞགཔ་ཨིན། དེ་འབདཝ་ད་ སྐྱེས་
བུ་དམན་པ་ཟེར་ མི་ མ་རབས་ བསམ་རྒྱུད་ངན་པ་ཚུ་གིས་འདི་ སྡིག་པའི་ལཱ་སྦོམ་ར་འབད་ས་ཅིག་རུང་ སྣང་དག་མ་བསྐྱེད་
པར་འབདཝ་ཨིན་མས། དཔྱེ་ཅིག་འབདན་ བའི་ཨོམ་དང་ ཡང་ན་ ཨོམ་ཆགས་པའི་ཞོ་བཟུམ་མའི་ནང་ལུ་ ཐལཝ་ཨ་ཙི་
རེ་འཛུལ་ས་ཅིག་རུང་ བསལ་བཀོ་དོ་ཡོདཔ་ཨིན་རུང་ ཆང་བཟུམ་ཅིག་ནང་འབད་བ་ཅིན་ ཐལཝ་བསལ་གཏང་ནི་མེན་པར་ ཧེང་
བཀལ་ར་ ཆང་གི་ཕབ་ཡང་བཏབ་དོ་བཟུམ་སྦེ་ཨིན་ཟེར་གསུངམ་ཨིན་མས།
ཀ: དྲི་བ་དྲིས་ལན།
. ཡང་ལྕི་མ་འདྲཝ་ཆུང་ཀུ་ཅིག་གིས་ཡང་ མཐོ་བ་དང་དམའ་བའི་ཁྱད་པར་བཟོ་མི་ སྲང་ གི་དཔེ་དེ་གིས་ དོན་དག་ངོ་མ་ག་ཅི་སྟོནམ་
སྨོ? དཔེ་ཅིག་དང་སྦྲགས་ཏེ་སླབ།
. རྒྱ་མཚོ་ནང་གི་ནོར་བུ་དེ་ རིན་སྤྲོད་སྦེ་ཉོ་དགོ་ཟེར་མི་ཚུ་ ད་ལྟོ་གི་མི་ཚེ་དང་འབྲེལ་བ་ཆེནམོ་ཅིག་མིན་འདུག། སྟེ་ ཁྱོད་
ཀྱིས་འབད་བ་ཅིན་ མི་ཚེ་དང་འབྲེལ་བ་ཡོད་པའི་ནོར་བུ་འདི་ ག་ཅི་ལུ་ར་གོཝ་སྨོ? ག་དེ་སྦེ?
. ལེགས་བཤད་བདུན་པའི་ནང་ རང་ཉིད་བལྟ་ན་མེ་ལོང་དགོ། ཟེརཝ་ད་གི་མེ་ལོང་འདི་ ཤེལ་གྱི་མེ་ལོང་དང་ སེམས་ཀྱི་མེ་ལོང་ ག་དེ་
ལུ་གོ་ནི? ཡང་ན་ གཉིས་ཆ་ར་ཨིན་ན? མེ་ལོང་གཉིས་ལས་ ག་དེ་ལུ་གོ་རུང་ དེའི་གོ་དོན་དང་ ཡང་ན་ གཉིས་
ཆ་ར་ལུ་གོ་སྟེ་འབད་རུང་ དེའི་གོ་དོན་རྒྱབ་ཁུངས་རེ་བཀོད།
. ཡུལ་གཞན་ལེགས་པར་མ་བརྟགས་པར། །སྔ་མའི་གནས་ནི་འདོར་མི་བྱ། ། ཟེརཝ་ད་ དང་པར་ གཡུས་གཞན་ག་ཅི་སྦེ་འཚོལ་
དགོཔ་ཨིན་ན? སྟེ་ གཡུས་གཞན་འཚོལཝ་ད་ལུ་ ཧེ་མ་གི་ས་གནས་དེ་ཡང་ དེ་འཕྲལ་ལས་ ག་ཅི་སྦེ་བཀོ་བཞག་ནི་མི་འོང་
ཟེརཝ་ཨིན་ན? ཁུངས་བཀལ་ཏེ་བྲིས།
. ལེགས་བཤད་  པའི་ནང་ལུ་ སྐྱེས་བུ་དམ་པ་དང་ དམན་པ་ཟེར་བའི་ཐ་སྙད་དེ་ལུ་ གཞི་བཞག་ཐོག་ལས་ ཁྱོད་ཀྱིས་འབད་བ་ཅིན་
སྐྱེས་བུ་དམ་པ་དང་ དམན་པ་གཉིས་ཀྱི་ཁྱད་པར་ཕྱེ་བའི་ ཁྱད་རྣམ་མ་འདྲཝ་  ཐོ་བཀོད་འབད།
ཁ: འོག་གི་མིང་ཚིག་ཚུ་གི་ མིང་གི་རྣམ་གྲངས་རེ་ ཨང་གྲངས་  པ་ལས་  ཚུན་གྱི་ལེགས་བཤད་ནང་ལས་ འཚོལ་
ཏེ་བྲིས།
ཨ་ཙི་ཅིག། . ཐལཝ། . རྦབ་རིལ། . བཏོན། . འགྱུར་ནི་མེད།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ག: སྡེ་ཚན་སྦྱོང་ལཱ།
གོང་གི་ལེགས་བཤད་  པ་ལས་  ཚུན་ ལེགས་བཤད་ཤོ་ལོ་ཀ་  ཡོད་མི་ཚུ་ལས་ ཤོ་ལོ་ཀ་  དང་དོན་
དག་ཆ་འདྲ་བའི་ལེགས་བཤད་འབད་རུང་ དཔྱེ་གཏམ་འབད་རུང་ གྲོས་བསྡུར་གྱི་ཐོག་ལས་འཚོལ་ཏེ་བྲིས།
 ལས་རྒྱུ་འབྲས་ཤེས་དགོཔ།
རྒྱུ་འབྲས་བསླུ་བ་མེད་པ་འདི། །ཐམས་ཅད་མཁྱེན་པའི་ཁྱད་ཆོས་ཡིན།།
མ་བསླབས་པ་ལ་ཀུན་མཁྱེན་དུ། །འགྲོ་ན་རྒྱུ་འབྲས་ག་ལ་བདེན།།
ང་བཅས་ར་ ནང་པ་སངས་རྒྱས་པའི་ལྟ་བ་ནང་ལུ་ ལས་རྒྱུ་འབྲས་ཟེར་ རྒྱུ་དགེ་བ་འབད་བ་ཅིན་ འབྲས་བུ་བདེ་བ་དང་ རྒྱུ་
སྡིག་པ་འབད་བ་ཅིན་ འབྲས་བུ་སྡུག་བསྔལ་མྱོང་ནི་འདི་ དཔེར་ན་ ཀེ་བ་གི་སོན་བཙུགསཔ་ད་ འབྲས་བུ་ཡང་ ཀེ་བ་མ་
གཏོགས་ གཞན་མི་འཚོ་དོ་བཟུམ་སྦེ་འབྱུང་ཚུལ་འདི་ ཐམས་ཅད་མཁྱེན་པ་ རྒྱལ་བ་རྫོགས་པའི་སངས་རྒྱས་ཀྱིས་གསུངས་
བཞག་པའི་ཁྱད་ཆོས་ཅིག་ཨིན། དེ་འབདཝ་ལས་ ཆོས་ཡོན་ཏན་ཚུ་ཡང་ ལྷབ་ལྷབ་མེད་པར་ ག་ར་ཤེས་ཆི་ནུག་ཟེར་བ་ཅིན་
ལས་རྒྱུ་འབྲས་ལུ་བདེན་པ་མེདཔ་སྦེ་འགྱོ་ནི་ཨིནམ་ལས་ ག་ར་ཤེས་དགོ་པ་ཅིན་ ག་ར་ལྷབ་ར་ལྷབ་དགོ།
 དཀའཝ་སྤྱོདན་ འབྲས་བུ་ཐོབ་ཚུལ།
རང་ལ་དགོས་པའི་ཡོན་ཏན་འདི། །ཉིན་མ་རེ་ལ་ཚིག་རེ་བཟུང་།།
གྲོག་མཁར་དང་ནི་སྦྲང་རྩི་ལྟར། །རིང་པོར་མི་ཐོགས་མཁས་པར་འགྱུར།།
འགྲོ་བ་མིའི་རྒྱུད་ལུ་ ལྟ་བའི་མིག་ཏོ་དང་འདྲཝ་སྦེ་ཁག་ཆེ་བའི་ ཤེས་བྱའི་ཡོན་ཏན་ཚུ་ སྟབས་ཅིག་ལུ་ག་ར་ཤེས་མ་ཚུགས་
ཏེ་འབད་རུང་ ཐ་ན་ ཉིནམ་རེ་ལུ་ ཚིག་ཕུད་རྡོག་རེ་སྦེ་འབད་ས་ཅིག་རུང་ ལྷབ་དགོ། དཔེར་ན་ མིག་ཏོ་མེད་པའི་སྲོག་
ཆགས་གྱོག་མོ་གིས་ ཁོང་རའི་ཁྱིམ་བཟོ་ནི་དང་ སྦྱངམ་གིས་ལ་བརྒལ་ལུང་སྤུབས་རྐྱབ་སྟེ་ མེ་ཏོག་གི་བཅུད་ཆུང་ཀུ་རེ་བསྡུ་
ཡི་ར་ ཁུར་ཤོ་ནང་བསགས་ཏེ་སྦྱང་བཏོན་དོ་བཟུམ་སྦེ་ ཉིནམ་རེ་ལུ་ ཚིག་རེ་བཟུང་པའི་ཡོན་ཏན་དེ་གིས་ཡང་ མཁས་པ་
ལུ་འགྱུར་སྲིད་ཟེརཝ་ཨིན་མས།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
 ཆོས་དང་འཇིག་རྟེན་གྱི་རྣམ་གཞག།
འཇིག་རྟེན་བྱ་བ་ལེགས་ཤེས་པ། །དེ་ཡིས་དམ་པའི་ཆོས་ལུགས་འགྲུབ།།
དེས་ན་ཆོས་ལུགས་སྤྱོདོ ་པ་དེ། །བྱང་ཆུབ་སེམས་དཔའི་རྣམ་ཐར་ཡིན།།
འཇིག་རྟེན་མིའི་འགྲོ་ལུགས་ མི་ཆོས་གཙང་མ་བཅུ་དྲུག་ཚུ་ ལེགས་ཤོམ་སྦེ་ཤེས་ཏེ་ ཇི་ལྟ་བ་བཞིན་དུ་ དང་ལེན་འབད་ཤེས་
མི་ཚུ་གིས་ དམ་པའི་ཆོས་ ལྷ་ཆོས་དགེ་བ་བཅུ་ལ་སོགས་པ་ཚུ་ ཚུལ་བཞིན་དུ་འགྲུབ་ཚུགས་ནི་ཨིནམ་ལས་ དེ་སྦེ་མི་ཆོས་
དང་ ལྷ་ཆོས་འབད་ཤེས་པའི་སྟབས་ཀྱིས་ ཚོགས་གཉིས་རིམ་གྱིས་རྫོགས་ཏེ་ བྱང་ཆུབ་སེམས་དཔའི་ གོ་འཕང་ཐོབ་པའི་རྒྱུ་
ལུ་འགྱུརཝ་ཨིན་ཟེར་བའི་དོན་དག་ཨིན་མས།
 མི་ལེགས་ཤོམ་གྱི་ རང་བཞིན།
དམ་པ་སྲོོག་ལ་བབས་ན་ཡང་། །རང་བཞིན་བཟང་པོ་ག་ལ་འདོར།།
ས་ལེ་སྦྲམ་ནི་བསྲེགས་བཅད་ཀྱང་། །དེ་ཡི་ཁ་དོག་ཉམས་མི་འགྱུར།།
དམ་པ་ཟེར་ མི་ལེགས་ཤོམ་ རང་བཞིན་བཟང་པོ་ཚུ་ དཔེར་ན་ ངན་པའི་ལཱ་ཅིག་མ་འབད་བ་ཅིན་ སྲོག་ཐོག་ལུ་བཀལ་ནི་
ཟེར་སླབ་སྟེ་འབད་རུང་ ཡང་ན་ ཁེབ་སང་ཅིག་བྱིན་གེ་ ཟེར་ངན་ལྷད་ཀྱི་ལཱ་ནང་བཙུགས་རུང་ མ་པ་ལས་མ་ཉན་པར་ ཁོ་
རའི་རང་བཞིན་བཟང་པོ་ དྲང་བདེན་གྱི་ལྟ་བ་གུར་གནས་འོང་། དཔྱེ་ཅིག་འབད་བ་ཅིན་ ས་ལེ་སྦྲམ་ཟེར་ རིན་པོ་ཆེ་གསེར་འདི་
མེ་ནང་བཙུགས་ཏེ་བཞུ་བཏང་སྟེ་འབད་རུང་ གསེར་གྱི་ཁ་དོག་ལུ་འགྱུར་བ་མེད་པར་སྡོད་དོ་བཟུམ་ཨིན་ནོ།
 བསམ་སྤྱོོད་ངན་པའི་ རང་བཞིན།
དམན་ལ་སྤྱོོད་པ་བཟང་བྱུང་ཡང་། །དེ་ནི་བཅོས་མའི་རྣམ་ཐར་ཡིན།།
ཤེལ་ལ་ནོར་བུའི་ཁ་བསྒྱུར་ཡང་། །ཆུ་དང་ཕྲད་ན་རང་མདོག་སྟནོ །།
དམན་པ་ཟེར་ བསམ་པ་དང་སྤྱོད་པ་ ག་ཅིའི་ཐད་ལས་འབད་རུང་ སྐྱོ་ཤོས་ཨིན་མི་ ཞན་སེམས་ཅན་གྱི་མི་ཚུ་ སྤྱོད་ལམ་
ལེགས་ཤོམ་སྦེ་འབད་སར་མཐོང་རུང་ ནཱི་ཚུ་ རང་བཞིན་ལས་བཟང་བའི་སྟབས་ཀྱིས་མེན་པར་ དགོས་མཁོ་ཅིག་ལུ་བརྟེན་ཏེ་
ལེགས་ཤོམ་ཡོད་ཚུལ་བཟོ་བའི་བློ་ཨིན། དཔྱེ་འབདན་ ཤེལ་གྱི་ཨང་སྒོང་ཅིག་གུར་ ནོར་བུ་རིན་པོ་ཆེ་བཟུམ་སྦེ་ཚོན་གཏང་
བཞག་སྟེ་འབད་རུང་ དེ་ ཆུའི་ནང་བཙུགས་པ་ཅིན་ ཤེལ་དེ་རའི་ཁ་དོག་ག་ཨིན་མི་དེ་སྟོན་དོ་བཟུམ་སྦེ་ཨིན།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཀ: དྲི་བ་དྲིས་ལན།
. རང་ལུ་དགོ་པའི་ཡོན་ཏན་འདི་ ཐ་ན་ཉིནམ་རེ་ལུ་ཚིག་རེ་འབད་རུང་བཟུང་། ཟེར་བའི་དཔེ་དེ་ གྲོག་མཁར་དང་ སྦྲང་རྩི་
ལུ་བཞག་དགོ་པའི་ཁུངས་ཅིག་ ཁྱོད་རའི་བློ་རིག་གིས་དཔྱད་དེ་སླབ་/བྲིས།
. བཅོས་མའི་རྣམ་ཐར། ཟེར་མི་འདི་གི་དོན་དག་ག་ཅི་ཨིན་ན?
. མིའི་ཆོས་ལུགས་ལེགས་སྤྱད་ན། །ལྷ་ཡུལ་བགྲོད་པར་ཐག་མི་རིང་། ། ལྷ་དང་མིའི་ཐེམ་སྐས་ལ། །འཛེག་ན་ཐར་ པའང་གམ་ན་
འདུག། ཟེར་གསུངས་ཡོད་མི་དེ་དང་ཆ་འདྲ་བའི་ ལེགས་བཤད་ཅིག་ གོང་གི་ལེགས་
བཤད་ཚུ་ལས་འཚོལ་ཏེ་བྲིས།
. ལས་རྒྱུ་འབྲས་ཟེརཝ་ད་ རྒྱུ་དགེ་བ་གིས་འབྲས་བུ་བདེ་བ་དང་ རྒྱུ་སྡིག་པ་གིས་འབྲས་བུ་སྡུག་བསྔལ་མྱོང་འོང་ཟེར་མི་
འདི་ མིག་མཐོང་ལག་གཟུང་གི་སྒྲུབ་བྱེད་འདིནི་མིན་འདུག། འདི་ལུ་ཡིད་ཆེས་ ག་དེ་སྦེ་བསྐྱེད་ཚུགས་ནི? དཔེ་ཅིག་
འཚོལཏེ་ཁུངས་བཀལ།
. རིང་པོར་མི་ཐོགས་མཁས་པར་འགྱུར། ཟེརཝ་ད་ རིང་པོར་མི་ཐོགས་ཟེར་མི་འདིའི་དོན་དག་ རྫོང་ཁ་ནང་བྲིས།
ཁ: འོག་གི་མིང་ཚིག་ཚུ་གི་ འགལ་མིང་རེ་ ལེགས་བཤད་ཨང་  ལས་  ཚུན་ལས་འཚོལ་ཏེ་བྲིས།
ཡ་རབས། . དྲང་བདེན། . མ་དགོས་པའི་སྐྱོན། . ག་ཅི་ཡང་མ་ཤེས་མི། . འབད་བཞག་ངན།
ག: འོག་གི་མིང་ཚིག་ཚུའི་ རྣམ་གྲངས་རེ་ཁྱོད་རའི་བློ་ཐོག་ལས་བྲིས།
. དམ་པ། . རང་མདོག། . འཇིག་རྟེན། . ཆོས་ལུགས། . བསླུ་བ་མེད།
 བློ་གཏད་མ་ཚུགས་པའི་རྒྱུ་གསུམ།
བླ་ོགྲོས་ཞན་པའི་འདོད་གཏམ་དང་། །ཅང་ཤེས་མིན་པའི་རྟ་མཆོག་དང་།།
གཡུལ་ངོར་ལྷུང་བའི་རལ་གྲི་རྣམས། །སུ་ཡི་གྲོགས་འགྱུར་ངེས་པ་མེད།།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
མི་བློ་རིག་གི་རྒྱ་ཆུང་དྲགས་ ལཱ་གི་རྒྱ་ཕུགས་མ་མཐོང་པའི་མི་གིས་ འདོད་པའི་དབང་དུ་སོང་བའི་གཏམ་ཟེར་སྐབས་སུ་བབས་པ་
འཆར་གཞི་ལུ་གོ་ནི་ཨིན་མི་གིས་གཅིག། རྟ་ཅང་ཤེས་ཟེར་ རིགས་དྲག་ཤོས་ཀྱི་རྟ་མེན་པའི་ རྟ་དྲག་ཤོས་ཨིན་ཟེར་བའི་
རྟ་རྒྱུག་གིས་གཉིས། དེ་ལས་ དམག་རྐྱབ་སའི་ས་ཁོངས་ནང་ ལག་པ་ལས་ཤོར་ཡར་སོ་པའི་ དཔའ་རྟགས་ཀྱིས་གསུམ་
པོ་ རང་དང་རོགས་ ག་ལུ་ཕན་འོང་ག་སླབ་མི་ཤེས་ཟེརཝ་ཨིན་མས།
 ཡོན་ཏན་ཡོད་མེད་ཀྱི་ཁྱད་པར།
ཡོན་ཏན་ཆུང་རྣམས་ང་རྒྱལ་ཆེ། །མཁས་པར་གྱུར་ན་དུལ་བར་གནས།།
ཆུ་ཕྲན་རྟག་ཏུ་ཀུ་ཅོ་འདོན། །རྒྱ་མཚོོས་ཅ་ཅོ་ག་ལ་སྒྲོགས།།
ཤེས་བྱའི་ཡོན་ཏན་ཕྱེདཔ་ཀོཔ་རེ་སྦྱངས་ཏེ་ ཡོན་ཏན་ཡོད་པའི་གྲངས་སུ་འཛུལ་མི་ཚུ་ ང་རྒྱལ་གནམ་མེད་ས་མེད་འོངམ་ཨིན།
སྟེ་ ཡོན་ཏན་མཐར་ཕྱིནམ་སྦེ་སྦྱངས་ཏེ་ཡོད་པའི་ མཁས་པ་ཚུ་ ཞི་ཞིང་དུལ་བ་སྦེ་འོངམ་ཨིན། དཔེར་ན་ ཆུ་ཕྲན་ཟེར་
རོང་དོག་དྲགས་ནང་ལས་མར་བབས་པའི་ཆུ་ཆུང་ཀུ་ཚུ་གིས་ ཨ་རྟག་ར་ སྐད་ཤུགས་སྦེ་རྐྱབ་དོ་ཡོད་རུང་ མཐའ་ཡས་པའི་རྒྱ་
མཚོ་ཆེནམོ་དེ་གིས་ སྐད་ར་མེད་པར་ ཁུ་སིམ་སི་སྦེ་སྡོད་དོ་བཟུམ་དང་འདྲ་ཟེརཝ་ཨིན་མས།
 རང་ལུ་ལེགས་ཤོམ་འོང་དགོནི་ རོགས་ལུ་ལེགས་ཤོམ་འབད་དགོཔ།
རང་ཉིད་ཅིས་ཀྱང་མཐོ་འདོད་ན། །གཞན་ལ་ཕོན་པ་འབའ་ཞིག་གྱིས།།
བྱད་ལ་བྱི་དོར་བྱེད་པ་རྣམས། །སྔོན་དུ་མེ་ལོང་མི་འབྱིད་དམ།།
མི་རང་ ག་དེ་སྦེ་འབད་རུང་ མཐོ་བའི་གོ་གནས་གུར་ལྷོད་དགོ་མནོ་བ་ཅིན་ རོགས་ལུ་ཕན་ཐོགས་པའི་ལཱ་ཉག་གཅིག་ལུ་བརྩོན་
ད་ དཔྱེ་ཅིག་འབདན་ མི་བྱད་ངོ་རིས་འཐོན་ནི་ལུ་རྩ་འགེངས་མི་ཚུ་གིས་ དང་པ་ར་ རང་གི་གཟུགས་ཧིང་སང་ས་སྦེ་མཐོང་ནིའི་
དོན་ལུ་ མེ་ལོང་དེ་མི་འཕྱག་པས་ཡ? ཟེར་བའི་དོན་དག་ཨིན།
 ལཱ་ཕྲང་འབདན་ལྷ་ཡུལ་ལུ་འགྱོ་འོང་།
དྲང་ན་ལྷ་ཡང་མགུ་ནས་འདུ། །དྲང་པོ་ལྷ་ཡི་གནས་སུ་འགྲོ།།
དྲང་པོས་བྱ་བ་ཕྱི་ཐག་རིང་། །དྲང་པོ་རྒྱལ་ཁམས་རྗེ་རུ་འོས།།
ལཱ་དང་ བྱ་བ་གནི་ འབད་ས་ཅི་རུང་ དཀོན་མཆོག་དང་ལས་འབྲས་ དཔང་པོར་བཞག་སྦེ། ཕྲང་སྟེ་ ཁ་ཞེ་ གཉིས་མེད་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཀྱི་ སྒོ་ལས་འབད་བ་ཅིན། དཀོན་མཆོག་དང་ རང་གི་ལྷ་སྲུང་ ཕོ་ལྷ་དགྲ་ལྷ་ དེ་ཚུ་ཡང་ རང་གི་ལཱ་ལུ་ ཐུགས་དགྱེས་
ཏེ། རང་བཞིན་གྱིས་རང་ལུ་འཁོར་ཏེ་ མགོན་སྐྱབས་ མཛད་འོང་། ལཱ་དང་ བྱ་བ་ག་ཅི་ར་འབད་རུང་ ཕྲང་སྟེ་དྲང་པོར་འབད་
མིའི་ མི་དེ་ སྟེང་ཕྱོགས་ ལྷ་ཡི་གནས་ལུ་ འགྱོ་ནི་ཨིན་ནོ།།
མི་ལེགས་ཤོམ་ ལཱ་ཕྲང་འབད་མི་དེ་གིས་ ལཱ་དང་བྱ་བ་ གནི་ར་ཨིན་རུང་། བརྟན་ཏོག་ཏོ་དང་ ཕྱི་ཐག་རིང་མོའི་སྒོ་ལས་
ཡུན་བསྲིངས་ཏེ་ འབད་འོང་། ལཱ་དང་ བྱ་བ་ཕྲང་སྟེ་ འབད་མིའི་ མི་དེ་ རྒྱལ་ཁབ་དང་མི་སེར་གྱི་ དཔོན་དང་ རྒྱལ་
པོ་ཡང་ དེ་བཟུམ་གྱིས་འབད་དགོ། ཟེར་ དཔོན་བསྐེ་འོང་། དཔེར་ན། གོང་ས་ ཨོ་རྒྱན་དབང་ཕྱུག་ རྒྱལཔོ་མཛད་དགོ།
ཟེར་ལྷོ་མོན་ཁ་བཞིའི་ འབངས་མི་སེར་ཚུ་གིས་ ཞུ་དོ་བཟུམ་ཨིན།།
 ཕྲང་མི་འདི་ཡོན་ཏན་དྲག་ཤོས།
དྲང་པོ་ཞེས་བྱའི་ཡོན་ཏན་ནི། །ཡོན་ཏན་ནང་ནས་ཡོན་ཏན་མཆོག།
མི་ཆོས་གཙང་མའི་སྙིང་པོ་སྟེ། །མང་དུ་བརྗོད་པས་ཅི་ཞིག་བྱ།།
དྲང་པོ་ ཟེར་ ལཱ་དང་བྱ་བ་ ཕྲང་སྟེ་ འབད་མིའི་ ཡོན་ཏན་དེནི། ཡོན་ཏན་ག་ར་གི་ ནང་ལས་ མཆོག་ཏུ་གྱུར་པའི་ ཡོན་
ཏན་ དྲག་ཤོས་དེ་ཨིན། ཕྲང་མི་དེ་ མི་ཆོས་ གཙང་མ་བཅུ་དྲུག་ ཟེར་མི་ནང་ལས་ཡང་ ལཱ་གཙང་མ་ཅིག་དང་ ལཱ་གི་སྙིང་
པོ་ཅིག་ཨིན། ད་ ལེ་ཤ་སླབ་སྟེ་ ག་ཅི་འབད་ནི། ལཱ་གནི་ར་ འབད་རུང་ ཕྲང་སྟེ་འབད་བ་ཅིན། དོན་དག་ ག་ར་ དེ་
གི་ནང་ལུ་ འཐུསཔ་ ཨིནམ་ཤེས་ཏེ་ དྲང་པོའི་བྱ་བ་ལུ་ ཨ་རྟག་ར་ བརྩོན་འགྲུས་སྐྱེད་ཅིག།
ཀ: དྲི་བ་དྲིས་ལན།
. ལཱ་ཕྲང་སྟེ་འབད་མི་དེ་ལུ་ སྐྱོབ་པའི་ལྷ་ཡང་ཐུགས་དགྱེས་པའི་ཁར་ གཞན་ཡང་ གནད་དོན་གསུམ་བཀོད་དེ་ཡོད་མི་
ཚུ་ ག་ཅི་ར་སྨོ?
. ལེགས་བཤད་  པའི་ནང་ རང་མཐོ་བའི་གོ་གནས་གུར་ལྷོད་དགོ་པ་ཅིན་ རོགས་ལུ་ཕན་པའི་ལཱ་འབད་དགོ་ཟེར་ཨིན་མས། སྟེ་
ཁྱོད་ཀྱིས་འབད་བ་ཅིན་ རོགས་ལུ་ཕན་བཏགས་ནི་འདི་གིས་ རང་ལུ་ ག་དེ་སྦེ་ཕན་ཐོགས་ནི་སྨོ? དབྱེ་བ་དཔྱད་དེ་
ཁུངས་བཀལ།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
. དཔྱེ་གཏམ་ལས་འབད་བ་ཅིན་ ཤིང་ཕྲངམ་རྩཝ་ལས་གཅད། མི་ཕྲངམ་རང་དོན་ཆད། ཟེར་མི་དང་འཁྲིལཝ་ད་ དྲང་པོ་ཟེར་
ཕྲང་ནི་འདི་ རང་ལུ་མ་བཏུབ་ཅིག་ཨིན་མས། ལེགས་བཤད་འདི་ན་ལུནི་ དྲང་པོ་འདི་ལེགས་ཤོས་དང་ དྲག་ཤོས་ཅིག་
སྦེ་ ཨིན་མས། དེ་གཉིས་ཀྱི་ཁྱད་པར་ཕྱེས་ཏེ་ ཁུངས་བཀལ།
. བློ་གཏད་མ་ཚུགས་པའི་རྒྱུ་གསུམ་གསུངས་ཏེ་ཡོད་མི་ཚུ་ ག་ཅི་ར་ཨིན་ན་བྲིས།
. དྲང་པོ་ཟེར་མི་འདི་ ཡོན་ཏན་གྱི་ནང་ལས་ཡང་ ཡོན་ཏན་མཆོག་ཏུ་གྱུར་པ་ཅིག་ཨིན་དགོ་པའི་ཁུངས་ ཁྱོད་ར་གིས་ ག་ཤེས་མི་ཅིག་
དཔེ་དང་སྦྲགས་ཏེ་བྲིས།
ཁ: འོག་གི་དོན་ཚན་རེ་རེ་དང་འཁྲིལ་བའི་ བཀོད་རྒྱ་ལྟར་དུ་ ངོས་ལེན་འབད།
. མཐོ་འདོད་ན་དམའ་བའི་ས་ལ་སྦྱར། ཟེར་མི་ལེགས་བཤད་དང་ དོན་དག་ཤོ་མཚུངས་སྦེ་སྟོན་མི་ ལེགས་བཤད་ཅིག་
གོང་གི་ཚིགས་བཅད་ཚུ་ལས་འཚོལ་ཏེ་བྲིས།
. ཡོན་ཏན་ཆུང་རྣམས་ང་རྒྱལ་ཆེ།། མཁས་པར་གྱུར་ན་དུལ་བར་གནས།། ཟེར་མི་དང་ཆ་འདྲ་བའི་ ལེགས་བཤད་འབད་རུང་
དཔྱེ་གཏམ་འབད་རུང་ གཅིག་ འཚོལ་ཏེ་བྲིས།
. རྟའི་ནང་ལས་མཆོག་ཏུ་གྱུར་པ་ རྟ་ཅང་ཤེས་ཟེརཝ་ད་ ཅང་ཤེས་ཟེར་མི་འདིའི་གོ་དོན་ག་ཅི་སྨོ? ཅང་ཤེས་ཟེར་རྟ་ལུ་
རྐྱངམ་གཅིག་སྦྱར་བཏུབ་ཨིན་ན? དེ་སྦེ་མེན་པ་ཅིན་ གཞན་ ག་ཅི་ལུ་ར་སྦྱར་བཏུབ་སྨོ? ག་དེ་སྦེ? ཁུངས་དང་
སྦྲགས་ཏེ་ དཔེ་རེ་བཀོད།
ག: སྡེ་ཚན་སྦྱོང་ལཱ།
- གོང་གི་ལེགས་བཤད་  ལས་  ཚུན་གྱི་ནང་འཁོད་ལས་ ལེགས་བཤད་གཉིས་དང་ དོན་དག་ཆ་འདྲཝ་སྦེ་སྟོན་ཚུགས་པའི་
ལེགས་བཤད་གཞན་  འཚོལ་ཏེ་བྲིས།
- ལེགས་བཤད་ཨང་  ལས་  ཚུན་ཚོད་ཀྱི་བར་ན་ལས་  ལག་ལེན་འཐབ་སྟེ་ གསལ་བཤད་ལེགས་ཤོམ་
ཅིག་བྲིས་ཏེ་དམངས་ཁར་སྤྱན་ཞུ་ཕུལ།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།ཡེ་ཤེས་ཀྱི་མཁའ་འགྲོ་མ་
འགྲོ་བ་བཟང་མོའི་རྣམ་ཐར།སྐད་ཡིག་དང་རྩོམ་རིག། སློབ་རིམ་བཅུ་པ།
དོན་ཚོན་ལྔ་པ།
ཀ་ལ་དབང་པོ་ཡབ་སྲོས་ཚུ་གི་བདེ་བ་ལུ་ བདུདམོ་ཧ་ཅང་མ་གིས་ བར་ཆད་རྐྱབ་པའི་སྐོར།
དེའི་དུས་ལུ་ བདུདམོ་ཧ་ཅང་གིས་ བློན་པོ་ཚུ་ལུ་དེ་སྦེ་གསུངས་ནུག །ཀྭ་ཡེ་ཉོན་དང་འདིར་ཚོགས་བློན་འབངས་རྣམས། །རྒྱལ་
པོ་ཀཱ་ལ་དབང་པོ་ཁོང་། །སྔོན་གྱི་གཏམ་ལ་གནས་གྱུར་ན།། བཙུནམོ་ང་ལས་ལྷགཔ་ གཞན་ག་ཡང་མི་ལེན་ནི་གི་ དམ་
བཅའ་འབད་དེ་ཡོད། ཁོ་གིས་སྔོན་མའི་གཏམ་དེ་ལུ་ ཆ་མ་བཞག་པར། འགྲོ་བ་བཟངམོ་གནསམོ་སྦེ་ལེན། བཙུནམོ་ང་ལུ་
ལོ་དྲུག་དེམ་ཅིག་མིག་ཏོ་གིས་ར་མ་བལྟ། དེེ་བཟུམ་གྱི་ལཱ་འབད་བ་ཅིན་ ངེའི་སེམས་ཀྱིས་ག་ཏེ་བཟོད་ནི། བཟོད་མི་ཚུགས།
རྒྱ་གར་རྒྱལ་པོ་རྣམས་ལ་ཕར་ལྟོས་དང་། །བཙུན་མོ་མང་པོ་ཀུན་གྱིས་བཞེས་འདུག་ཀྱང་།།
མཉམ་དུ་སྐྱོང་ན་འགྱོད་པ་སྐྱེ་རྒྱུ་མེད། །ཉེ་རིང་འདི་འདྲ་རྒྱལ་པོས་བྱས་གྱུར་ན།།
ཁོ་མོ་བདག་གི་སེམས་ཀྱིས་ཅི་ལ་བཟོད། །རྒྱལ་པོ་ཀཱ་ལ་དབང་པོ་ལ།།
སྨྱོ་ཆུ་ཡང་ལས་ཡང་སྲིད་བླུགས། །རྒྱལ་པོ་སྨྱོ་བའི་ཚུལ་བསྟན་ན།།
ལོ་དྲུག་བར་དུ་ཆད་པ་གཅོད། །ཁྱེད་བློན་པོ་རྣམས་ཀྱི་རྔན་པ་ལ།།
འདོད་ཡོན་ལོངས་སྤྱོད་གང་དགོས་སྟེར། །མངའ་འབངས་རྣམས་ཀྱང་བགོ་བཤའ་བྱེད།།
བློན་པོའི་ཚོགས་རྣམས་གོ་བར་གྱིས།།
ཟེར་གསུངས་པ་ལས། བློན་པོ་ཚུ་ག་ར་བདུདམོ་གི་དབང་ལུ་སོང་སྟེ་ བསྟུན་གྲོས་གཅིག་ཁར་བསྒྲིགས་ཞིནམ་ལས་ རྒྱལཔོ་དབུ་
སྐོར་རྐྱབ་ནི་ཁ་འཆམ་ནུག། དེ་ལས་ བློན་པོ་ཚུ་གིས་ ཡང་ལས་ཡང་དུ་བསྐོལ་བའི་ སྨྱོ་ཆུ་དེ་འབག་སྟེ་རྒྱལ་པོའི་ཞབས་སར་
སོང་སྟེ་ དེ་སྦེ་ཞུ་ནུག།
ཀྱེ་མ་གསོན་དང་རྒྱལ་པོ་རིན་པོ་ཆེ། །ཀཱ་ལ་དབང་པོ་སྙན་གསོན་དང་།།
འགྲོ་བ་བཟང་མོ་དགུང་ལ་ཡལ་ན་ཡང་། །ཐུགས་ཡིད་མཐུན་པའི་བཙུན་མོ་ད་དུང་ཡོད།།
རྒྱལ་བརྒྱུད་འཛིན་པའི་ལྷ་སྲས་རྒྱལ་བུ་ཡོད། །གཉེན་འཁོར་སྤེལ་བའི་ལྷ་ཅིག་སྲས་མོ་ཡོད།།
རྒྱལ་པོའི་སྐུ་ལ་འབྱུང་བཞིའི་གནོད་པ་མེད། །བདག་ཅག་བློན་འབངས་རྣམས་ནི་དར་ཞིང་རྒྱས།།
དེ་ནས་ཐུགས་ཁྲེལ་མཛད་དགོས་མི་འདུག་པས། །ཐུགས་ཁྲེལ་ཞོག་ལ་ཨ་རག་རྒུན་འབྲུམ་བཞེས།།
ཨ་རག་བཞེས་ལ་ཆོས་ཀྱི་གླེང་མོ་མཛོད།།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཟེར་ཞུ་སྟེ་ རྒྱལ་པོ་ལུ་སྨྱོ་ཆུ་ཡང་བཙགས་རྐྱབ་མི་དེ་ དྲངསམ་ད་ རྒྱལཔོ་གིས་སྨྱོ་ཆུ་ཨིནམ་ མ་མཁྱེན་པར་གནམ་མེད་ས་
མེད་ཐུགས་མཉེས་ཏེ་ ཁོང་བློན་པོ་དེ་ཚུ་གིས་ ཨ་རག་རྒུན་འབྲུམའབག་སྦེ་ ང་ལུ་སེམས་གསོ་འབད་བར་ འོང་ནུག་མནོ་
བའི་ ཐུགས་བསམ་བཞེསཔ་ལས་ རྒྱལཔོ་འཆོལ་ཏེ་ རེ་ཚེ་སྐབས་བཞེངས། རེ་ཚེ་སྐབས་བཞུགས། རེ་ཚེ་སྐབས་ནི་
ངེའི་འགྲོ་བ་བཟང་མོ། ཟེར་ སྤྱན་བར་སྣང་ལུ་གཟིགས། རེ་ཚེ་སྐབས་ཞབས་བྲ་འཐེན། རེ་ཚེ་སྐབས་འཆམ་རྐྱབ། དེ་གིས་
མ་ཚད་ འཆོལ་བའི་རྣམ་འགྱུར་གཞན་ཡང་ ལེ་ཤ་མཛདཔ་ད། བདུདམོ་གིས་ཁྱེད་བློན་པོ་ཚུ་གིས་ ཀཱ་ལ་དབང་པོ་ནག་བཙོན་
ནང་བཙུགས་ཤིག། བཙོན་སྲུང་པ་ ཟེ་མ་ར་མགོ་གིས་འབད་ཤིག། བཙོན་ལྟོ་ ཞོར་ཐག་ལུ་སྤྲོད་ཤིག། ཟེར་གསུངས་ནུག།
དེ་ལས་ དུས་ཚོད་ནམ་ཅིག་གི་ཚེ་ བདུདམོ་གི་མནོ་བསམ་ལུ་ མེ་ཆུང་ཀུ་ལས་མ་བསདན་ རྩྭ་ཕུང་རི་རབ་བཟུམ་འཚིག་
ནི་དང་། ཆུ་ཆུང་ཀུ་ལས་མ་བཅདན། ལུངམ་ཆུ་གིས་གང་ནི་དཔྱེ་བཟུམ་འོང་ནི་མས། སྲས་སྲསམོ་སྤུན་ཆ་གཉིསཔོ་
དེ་ ན་ཚོད་ཆུང་ཀུ་བསྒང་ མ་གསདན་ལོ་ན་སྦོམ་འགྱོཝ་ད་ ང་གིས་གླགས་མི་འཁེལ། དེ་འབདཝ་ལས་ གསད་ནི་
གི་ཐབས་ཤེས་འབད་དགོ་པས་མནོ་སྟེ། བློན་པོ་ཚུ་ལུ་ སྲས་སྲསམོ་སྤུན་ཆ་གཉིས་ བཀྲོངས་ཤིག་ཟེར་སླབ་པ་
ཅིན་ བཀྲོངས་མི་བཏུབ། དེ་གཉིས་མེདཔ་བཟོ་ནིའི་ཐབས་ལུ་ ང་ར་ ན་བརྫུ་བཏབ་དགོ་པས་མནོ་སྟེ་ ཉལ་ས་སྦོམ་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཅིག་བཟོ། གདན་ཀོཝ་རུལ་རུལཝ་ཅིག་འཐིང་། གཟུགས་ཁར་ཀླདཔ་རུལ་རུལཝ་དབུར། ཟ་ལྟབ་གཡས་པར་ བཙག་
བཙུགས། གཡོན་པ་ལུ་རམ་བཙུགས། ཁ་ལས་ཚིལ་མ་ཧོནམ་དང་དམརཔོ་ སླ་བསྲེས་སྲེཝ་སྐྱུགས་ཏེ་ ཤི་ཤིཝ་བཟུམ་
ཉལ་སྡོདཔ་ད་ བློན་པོ་ཚུ་ག་ར་འཛོམས་ཏེ་ བདུདམོ་གི་ཧང་གུར་སོང་ཞིནམ་ལས་དེ་སྦེ་ཞུ་ནུག།
ཀྱེ་བཙུན་མོ་རིན་པོ་ཆེ། །སྐུ་བསྙུང་བའི་བསྙུང་ཟུག་ག་འདྲ་འདུག།
ཚ་བའི་ཚ་ཟེར་ཅི་འདྲ་འདུག །དྲག་བཟློག་གསོལ་འདེབས་བྱེད་ན་ཨེ་ཕན་ནམ།།
ཐབས་ཤེས་ཇི་ལྟར་བྱེད་ན་ཕན་པ་གདའ།།
ཟེར་ཞུཝ་ད་ བདུདམོ་གིས་ དེ་སྦེ་གསུངས་ནུག།
ང་སྒྱུ་ལུས་ན་ཚའི་ཟུག་གཟེར་ལ། །དྲག་བཟློག་གསོལ་འདེབས་བྱེད་པས་མི་ཕན་འདུག།
སྨན་བཅོས་རིམ་གྲོ་བྱེད་པས་ཅི་ལ་ཕན། །ང་ལ་ཕན་ཐབས་ཁྱོད་ཚོས་བྱེད་དོགས་མེད།།
ཟེར་གསུངསམ་ལས་ ད་རུང་བློན་པོ་ཚུ་གིས་ དེ་སྦེ་ཞུ་ནུག།
བཙུན་མོ་དམ་པ་སྙན་གསོན་དང་། །སྐུ་ལུས་བསྙུང་བའི་བསྙུང་གཟེར་ལ།།
ཐབས་ཤེས་ཇི་ལྟར་བྱེད་ན་ཕན་པ་གདའ། །སྲས་ལྕམ་སྲིང་གཉིས་ནི་སྐུ་ན་གཞོན།།
བདག་ཅག་བློན་པོའི་ཚོགས་རྣམས་ལ། །བལྟ་རྒྱུ་བསམ་རྒྱུ་ཁྱོད་ལས་མེད།།
ཟེར་ཞུཝ་ད་ ད་རུང་བདུདམོ་གིས་དེ་སྦེ་སླབ་ནུག།
བློན་པོའི་ཚོགས་རྣམས་ང་ལ་ཚུར་ཉོན་དང་། །ང་སྒྱུ་ལུས་ན་ཚའི་ཟུག་གཟེར་ལ།།
ཐབས་ཇི་ལྟར་བྱས་ཀྱང་མི་ཕན་འདུག །ཕན་པའི་ཐབས་ནི་ཁྱོད་ཚོས་བྱེད་མི་སྲིད།།
ང་ལ་ཕན་པའི་སྨན་ནི་འདི་འདྲ་འདུག།
སྲས་སྲསམོ་སྤུན་ཆ་གཉིས་དང་ང་ ལོ་ཁམས་རྩ་ལས་རང་མི་མཐུན་པས། ཁོང་སྲས་སྲསམོ་སྤུན་ཆ་གཉིས་ཀྱི་ དོན་ཧིང་བཏོན་
ཞིནམ་ལས་ ང་ལུ་བྱིན་པ་ཅིན་ ངེའི་ནད་ལུ་ ཕན་ཐོགསཔ་འདུག་ཟེར་གསུངསམ་ད་ དེ་ལས་ བློན་པོ་དེ་ཚུ་ག་ར་གིས་ སྲས་
སྲསམོ་སྤུན་ཆ་གཉིསཔོ་བཀྲོང་ནི་དེ་ འོས་བབས་རྩ་ལས་རང་མེད་ཟེར་ཞུཝ་ད་ བདུདམོ་གིས་དེ་སྦེ་གསུངས་ནུག། ཁྱེད་བློན་པོ་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
དེ་ཚུ་གིས་ བཀྲོང་ནི་འོས་བབས་མེད་པ་ཅིན་ གཡུས་མན་ཌལ་སྒང་གི་མངའ་འོག་ལུ་ དགེ་སྡིག་སྤང་བླང་གི་གནས་ག་ནི་ཡང་
མ་ཤེས་པའི་ བཤན་པ་སྤུན་གཉིས་ཡོད། ཁོང་གཉིས་འབོ་ཤིག། ཟེར་གསུངསམ་ལས། བློན་པོ་དེ་ཚུ་གིས་ཡང་བཙུན་མོའི་
བཀའ་བཞིན་ འབོ་སྟེ་བཤན་པ་ སྤུན་གཉིསཔོ་དེ་བདུདམོ་གི་ཧང་གུར་སོང་སྦེ་ ད་བཀའ་ག་ཅི་གནང་ནི་ཡོདཔ་གནང་ཞིག་ཟེར་
ཞུཝ་ད་ བདུདམོ་གིས་དེ་སྦེ་སླབ་ནུག།
ང་ཡི་བཀའ་བཞིན་བཤན་པ་རྒན་གཞོན་གཉིས། །ལྕམ་སྲིང་མདུན་དུ་ད་ལྟ་མགྱོགས་པར་སོང་།།
བཤན་པ་རྒན་པ་ཁྱོད་ཀྱིས་ནི། །ལྷ་ཅིག་ཀུན་ཏུ་བཟང་པོའི་སྙིང་བཏོན་ཅིག།
བཤན་པ་གཞོན་པ་ཁྱོད་ཀྱིས་ནི། །ལྷ་སྲས་ཀུན་ཏུ་ལེགས་པའི་སྙིང་བཏོན་ཅིག།
ཁོ་མོའི་ནད་པ་ཕན་པའི་སྨན་ཡིན་པས། །དྲོད་དེ་མ་ཡལ་མྱུར་བར་ཁྱེར་ཤོག་ཅིག།
རྔན་པ་འདོད་ཡོན་ལོངས་སྤྱོད་གང་དགོས་སྟེར། །མངའ་འབངས་རྣམས་ཀྱང་བགོ་བཤའ་བྱེད།།
ད་མགྱོགས་པར་སོང་སྟེ་གསད་སྨ་རེ་ཟེར་གསུངས་ནུག། དེ་ལས་ བཤན་པ་སྤུན་ཆ་གཉིས་ཀྱིས་ཡང་ བདུད་མོའི་བཀའ་བཞིན་
དུ་ མགྱོགས་པར་སོང་སྟེ་ སྲས་སྲསམོ་བཞུགས་པའི་གཟིམ་ཅུང་གི་སྒོ་དེ་ རྒྱང་བཏང་ཕྱེས་བལྟཝ་ད། ཁོང་སྤུན་ཆ་གཉིས་
སྐུ་ན་གཞོན་པའི་སྟབས་ཀྱིས་ སྐུ་རྩེད་གནང་སྟེ་བཞུགས་ནུག། དེ་ལས་ ལྷ་སྲས་ཀྱིས་ བཤན་པ་དེ་གཟིགསཔ་ཙམ་གྱིས་
ར་ གནམ་མེད་ས་མེད་འདྲོགས་ཏེ་ དེ་སྦེ་གསུངས་ནུག།
ཀྭ་ཡེ་གསོན་དང་བཤན་པ་རྒན་གཞོན་གཉིས། །སྔར་ཕན་ཁྱེད་གཉིས་ང་ཡི་རྩར་ཡོང་དུས།།
སེམས་ལ་དགའ་སྤྲོ་ཆེན་པོ་ཡོང་གི་ཡོད། །ད་ལན་ཁྱེད་གཉིས་ང་ཡི་རྩར་ཡོང་དུས།།
སེམས་ལ་འཇིགས་སྐྲག་ཆེན་པོ་བྱུང་ལགས་པས། །ཁྱེད་གཉིས་འདི་རུ་སྐུ་དོན་གང་ལ་བྱོན།།
བློན་པོ་ཐམས་ཅད་བདུད་མོའི་དབང་དུ་སོང་། །བཙུན་མོ་བློན་པོའི་ཚོགས་རྣམས་བཀའ་བགྲོས་མཛད།།
ལྕམ་སྲིང་གཉིས་པོ་གསད་པར་ཡོངས་ལགས་སམ། །མིང་སྲིང་གཉིས་ལ་ཉེས་ཆད་གང་ཡང་མེད།།
གསད་རང་བསད་ན་སྙིང་རེ་མི་རྗེའམ། །ལས་ཀྱི་རྣམ་སྨིན་སྡིག་སྒྲིབ་མི་ཆེ་འམ།།
བསམ་བློ་ཐོངས་དང་བཤན་པ་སྤུན་གཉིས་པོ།།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཟེར་གསུངས་ཏེ་ སྤྱན་ཆབ་ལེ་ཤ་ཤོརཝ་ད་ བཤན་པ་གཞོནམ་དེ་ དད་པ་བསྐྱེད་དེ་ ཁོ་རང་ཡང་མིག་ཆུ་ཤོར་ཏེ་ ཕོ་རྒནམ་
ལུ་དེ་སྦེ་སླབ་ནུག།
ཨ་ཇོ་གསོན་དང་བཤན་པ་རྒན་པ་ལགས། །སྐྱེས་པའི་ལོ་གྲངས་རྒན་ན་རྒན་རྒྱུ་མེད།།
རྣམ་རིག་ཤེས་པ་རྒན་ན་རྒན་རྒྱུ་ཡིན། །མིང་སྲིང་གཉིས་ཀྱི་ཡབ་ཡུམ་བཞུགས་པའི་དུས།།
སྐུ་ལུས་གྲིབ་མ་ལ་ཡང་གོམ་མི་ནུས། །ད་ནི་སྐུ་ལ་བསྡོ་བ་ག་ལ་ཕོད།།
སྲས་མིང་སྲིང་གཉིས་པོ་ཚེ་ཐར་བཏང་། །ཕོ་བྲང་རྒྱལ་སྒོའི་སྒོ་འོག་གི།།
ཁྱིའུ་མིང་སྲིང་གཉིས་ཀྱི་སྙིང་བཏོན་ནས། །བཙུན་མོ་དམ་པར་ཕུལ་ན་མི་དྲག་གམ།།
ཟེར་སླབ་ད་ བཤན་པ་ཕོ་རྒནམོ་དེ་སེམས་དགའ་སྟེ་ ཁོང་གཉིས་བསྟུན་གྲོས་རྐྱབ་ཞིནམ་ལས་ སྲས་སྲསམོ་གཉིས་ལུ་དེ་སྦེ་
ཞུ་ནུག།
ལེགས་པར་གསོན་དང་ལྷ་སྲས་ལྕམ་སྲིང་གཉིས། །བདུད་མོ་བློན་པོའི་ཚོགས་རྣམས་བཀའ་གྲོས་མཛད།།
ངེད་སྡིག་ལ་བཀོད་པའི་བཤན་པ་གཉིས། །ལྷ་སྲས་ལྕམ་སྲིང་གཉིས་པོ་བཀྲོང་དུ་བཏང་།།
ཡུམ་མཆོག་འགྲོ་བ་བཟང་མོ་བཞུགས་པའི་དུས། །སྐུ་ལུས་གྲིབ་མ་ལ་ཡང་གོམ་མི་ནུས།།
ད་ནི་སྐུ་ལ་བསྡོ་བ་ག་ལ་ཕོད། །སྲས་ཀྱི་མཆོག་གྱུར་མིང་སྲིང་ཁྱེད་གཉིས་པོ།།
མེ་ཏོག་ལྡུམ་རར་རྩེད་མོར་མ་བྱོན་ཞིག །གལ་ཏེ་བདུད་མོས་ཁྱེད་གཉིས་མཐོང་འགྱུར་ན།།
བཀྲོངས་དང་མི་བཀྲོང་ཐེ་ཚོམ་མི་འདུག་པས། །ད་ནི་ཕ་མ་ཡིན་ཡང་དེ་ལས་ལབ་རྒྱུ་མེད།།
མིང་སྲིང་གཉིས་ཀྱི་ཐུགས་ལ་དེ་ལྟར་ཞོག།
ད་ ང་བཅས་ ཤན་པ་སྤུན་ཆ་གཉིས་ཀྱིས་ བློན་པོ་ཚུ་ལུ་ བསད་ལུགས་འདི་ཧེ་མ་བཟུམ་ ཟུར་ཁར་འཁྱིད་དེ་ཞུ་འོང་ཟེར་
སླབ་སྟེ་ སྲས་སྲསམོ་སྤུན་ཆ་གཉིས་པོ་ཚེ་ཐར་བཏང་ནུག། དེ་ལས་ ཕོ་བྲང་སྒོའི་འོག་གི་ཁྱི་སྤུན་ཆ་གཉིས་བསད་དེ་ དོན་ཧིང་
བཏོན་འབག་སྦེ་ བདུདམོ་གི་ཧང་གུ་སོང་ཞིནམ་ལས་དེ་སྦེ་ཞུ་ནུག།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཀྱེ་ བཙུན་མོ་རིན་པོ་ཆེ་སྙན་གསོན་ཅིག། ང་བཅས་སྤུན་ཆ་གཉིས་ཀྱིས་ སྙིང་རྗེ་མེད་པར་ལྷ་སྲས་སྤུན་ཆ་གཉིས་ བཀྲོངས་ད་ཡི།
དོན་ཧིང་སྦོམ་འདི་ ལྷ་ཅིག་ཀུན་ཏུ་བཟང་མོ་གི་ཨིན། དོན་ཧིང་ཆུང་ཀུ་འདི་ ལྷ་སྲས་ཀུན་ཏུ་ལེགས་པ་གི་ཨིན། བཙུན་མོ་
རིན་པོ་ཆེ་ ཐུགས་མཉེས་པའི་དོན་ལུ་ཕུལ་ཕུལཝ་ཨིན། གསོལ་རས་འབངས་མི་སེར་ཕྱེད་ཡང་མི་ཞུ་ལགས། ཐུགས་བརྩེ་བ་
ཧེ་མ་བཟུམ་རང་མཛད་གནང་ཟེར་ཞུ་ནུག།
དེ་ལས་ བདུདམོ་གིས་དོན་ཧིང་གཉིསཔོ་དེ་ ཚྭ་དང་གཅིག་ཁར་སྒྱེས་བཟའ་ཞིནམ་ལས་ ཟ་ལྟབ་ནང་གི་བཙག་དང་རམ་གཉིས་
བཏོན་བཀོ་སྦེ་ རྒྱན་ཆ་གཡུ་དང་གོ་ལ་དེ་ཚུ་ལེགས་ཤོམ་སྦེ་གྱོན་ཏེ་ དེ་ལས་ བཤན་པ་སྤུན་ཆ་གཉིས་ལུ་ ཟས་ནོར་ལོངས་
སྤྱོད་དེ་ཚུ་ལེ་ཤ་ཅིག་ གསོལ་རས་གནང་སྟེ་ སྐུ་བསྙུང་གཞི་དྭངས་པའི་ཚུལ་སྟོན་ནུག།
དེ་ལས་ ཉིནམ་རེ་ལུ་ ཚར་རེ་ཕོ་བྲང་གི་ཐོག་ལུ་ ཞབས་སྐོར་བྱོནམ་ད་ སྲས་སྲསམོ་སྤུན་ཆ་གཉིས་ སྐུ་ན་གཞོན་པའི་སྟབས་
ཀྱིས་ ཉིནམ་གཅིག་མེ་ཏོག་ལྡུམ་ར་ནང་ སྐུ་རྩེད་ལུ་བྱོནམ་ད་ ཁ་ཐུག་རྐྱབ་སྟེ་ བདུདམོ་ཧ་ཅང་མ་གིས་མཐོངམ་ལས་ མོའི་
མནོ་བསམ་ལུ་ ཨ་ཁག་ཁ་ དགེ་སྡིག་སྤང་བླང་མ་ཤེས་པའི་ བཤན་པ་སྤུན་གཉིས་ཀྱིས་ལྷ་སྲས་སྤུན་གཉིས་མ་བཀྲོངས་
པས། མེ་ཏོག་ལྡུམ་རའི་ནང་ སྐུ་རྩེད་གནང་མར་བྱོན་ནུག། བློན་པོ་དེ་ཚུ་ག་ར་ ལྷ་སྲས་སྤུན་ཆ་གཉིས་ལུ་ བརྩེ་གདུང་
སྦོམ་ཡོདཔ་ལས། ད་རུང་ཧེ་མ་བཟུམ་སྦེ་ ན་བརྫུ་བཏབ་དགོ་པས་མནོ་སྟེ་ མལ་ཆ་སྦོམ་གཅིག་བཟོ། རྒྱན་ཆ་དང་གོ་ལ་ཚུ་
ཧང་གུར་ཕྲ་ཆེམ་ཆེམ་སྦེ་ ཕུད་བཞག་ཞིནམ་ལས་ ཨ་ལ་ལ། ཨ་ཙ་ཙ། ཟེར་ ན་ཟུག་གིས་དྲེགས་མ་ཚུགསཔ་བཟོ་སྟེ་
ཉལ་སྡོདཔ་ད་ བློན་པོ་ཚུ་ བདུདམོ་གི་ཧང་གུར་སོང་སྟེ་ དེ་སྦེ་ཞུ་ནུག།
ཀྱེ་བཙུན་མོ་དམ་པ་སྙན་གསོན་དང་། །ཁྱེད་བཙུན་མོ་བསྙུང་བའི་བསྙུང་གཞི་ལ།།
ཐབས་ཇི་ལྟར་བྱེད་ན་དྲག་པ་འདུག །ཡུམ་འགྲོ་བ་བཟང་མོ་དགུང་ལ་ཡལ་ནས་མེད།།
ཡབ་ཆེན་དམ་པ་རྒྱལ་པོ་ཁོང། །ཁྱེད་རས་བཙོན་ལ་བཅུག་ནས་མེད།།
སྲས་ལྕམ་སྲིང་གཉིས་ནི་བཀྲོངས་ནས་མེད། །བདག་ཅག་བློན་པོའི་ཚོགས་རྣམས་ལ།།
བལྟ་རྒྱུ་བསམ་རྒྱུ་བཙུན་མོ་ཁྱེད་ལས་མེད།།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཟེར་ཞུཝ་ད་ དེ་ལས་ གཡོགམོ་ཟེ་མ་ར་མགོ་གིས་ སྐུ་གཟུགས་རྒྱབ་ལས་བསྐྱོར་ཏེ་ ཡར་ཨ་ཙི་ཅིག་བཞེངས་སྦེ་ བདུདམོ་
གིས་དེ་སྦེ་སླབ་ནུག།
ཀྭ་ཡེ་ཉོན་དང་འདིར་ཚོགས་བློན་པོ་རྣམས། །ང་ལ་ཕན་ཐབས་ཁྱེད་ཚོས་བྱེད་དོགས་མེད།།
སྲས་ལྕམ་སྲིང་གཉིས་ཀྱི་སྙིང་ཡིན་ཟེར། །ཁྱིའུ་མིང་སྲིང་གཉིས་ཀྱི་སྙིང་དེ་བྱིན།།
བཙུན་མོ་ང་ནི་ཟུག་གཟེར་ཤིན་ཏུ་ཆེ། །ཕལ་ཆེར་མི་གཙང་གྲིབ་ཅིག་ཡིན་པ་འདྲ།།
ད་ནི་ང་རང་ན་བ་ན་རུ་བཅུག །ཁོ་མོ་འཆི་ཉེན་འདུག་པས་འཆི་རུ་བཅུག།
ཟེར་སླབ་སྟེ་འགྱེལ་སོ་ནུག། དེ་ལས་ བློན་པོ་ཚུ་གིས་དེ་སྦེ་ཞུ་ནུག། ཀྱེ་ བཙུན་མོ་རིན་པོ་ཆེ་སྙན་གསོན་ཅིག།
རྒྱལ་བརྒྱུད་འཛིན་པ་ལུ་ ལྷ་སྲས་དེ་ མེད་ཐབས་མེདཔ་ཅིག་ཨིན། གཉེན་ཉེཝ་སྤེལ་བ་ལུ་ ལྷ་ཅིག་སྲསམོ་དེ་ མེད་ཐབས་
མེདཔ་ཅིག་ཨིན་རུང་ ཨིན་ཅི་མིན་ཅི་བཀྲོངས་དགོ་ཟེར་གསུངས་པ་ཅིན་ མ་བཀྲོང་ཐབས་མིན་འདུག། ཟེར་ཞུ་ནུག།
ད་རུང་ བདུདམོ་གིས་དེ་སྦེ་གསུངས་ནུག། ཁྱོད་བློན་པོ་ཚུ་གིས་ བཀྲོངས་མ་ནུམ་པ་ཅིན་ གཡུས་མན་ཌལ་སྒང་གི་མངའ་
འོག་ལུ་ དགེ་སྡིག་སྤང་བླང་མ་ཤེས་པའི་ ཉ་རོགསཔ་སྤུན་ཆ་གཉིས་ཡོདཔ་ཨིན། ཁོང་གཉིས་ད་ལྟོ་ར་ཤོག་ཟེར་
འབོ་ཤིག། ཟེར་གསུངསཔ་ལས། བློན་པོ་ཚུ་གིས་ ཉ་རོགསཔ་སྤུན་ཆ་གཉིསཔོ་ དེ་འཕྲོ་ལས་འབོ་ནུག།
ཁོང་གཉིས་ཀྱིས་ བདུདམོ་གི་ཧང་གུར་སོང་སྟེ་ ང་བཅས་ཉ་རོགསཔ་སྤུན་ཆ་གཉིས་ལུ་ བཀའ་ག་ཅི་གནང་ནི་ཡོདཔ? གནང་ད་
ཟེར་ཞུཝ་ད་ བདུདམོ་གིས་དེ་སྦེ་གསུངས་ནུག། དབའི་ ཉ་རོགསཔ་རྒས་ཤོསམ་ཁྱོད་ཀྱིས་ ལྷ་ཅིག་ཀུན་ཏུ་བཟང་མོ་དེ་ རྒྱ་
མཚོའི་ནང་བཀོག་སྨ་རེ? ཉ་རོགསཔ་གཞོན་ཤོས་ཁྱོད་ཀྱིས་ ལྷ་སྲས་རྒྱལ་བུ་ཀུན་ཏུ་ལེགས་པ་དེ་ རྒྱ་མཚོའི་ནང་བཀོག་ཤིག།
གླ་ཆ་དེ་ འདོད་ཡོན་ལོངས་སྤྱོད་ག་ཅི་དགོཔ་བྱིན་ནི་ཨིན། ད་ མགྱོགས་པར་སོང་སྟེ་ གསད་བཏང་སྨ་རེ? ཟེར་གསུངས་ནུག།
ཉ་རོགསཔ་ཚུ་གིས་ཡང་ བདུདམོ་གི་བཀའ་བཞིན་དུ་ གསད་ནི་འབདཝ་ད་ ལྷ་སྲས་ཀྱིས་ ཨ་ཞེམོ་ལུ་ དེ་སྦེ་གསུངས་ནུག།
ཨ་ལྕེ་གསོན་དང་ལྷ་ཅིག་ཀུན་བཟང་ལ། །ཚོགས་ནི་བསགས་པས་མི་ལུས་རིན་ཆེན་ཐོབ།།
དེའི་ནང་ནས་རྒྱལ་པོའི་སྲས་སུ་སྐྱེས། །ཚོགས་ནི་མ་བསགས་ཉ་པའི་ལག་པར་སྤྲད།།
ཕོ་བྲང་འོག་གི་ཤིང་སྟོང་མ་ལ་གཟིགས། །བྱ་ཁྲ་སྐུ་དབང་ཆེ་ནས་སྟེང་ན་འདུག།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
བྱིའུ་ཆུང་སྐྱོང་བའི་ཚུལ་གྱིས་འོག་ན་འདུག །འདབ་བྱ་ཡིན་ཀྱང་དཔོན་གཡོག་དེ་བཞིན་འདུག།
ད་ནི་འདི་འདྲ་རྒྱལ་པོའི་སྲས་སྲོས་ལས། །ཁྲ་ཚང་འོག་གི་བྱིའུ་ཆུང་ཡིན་ན་དགའ།།
མིང་སྲིང་གཉིས་ལ་ཨ་མ་མེད་པས་ལེན། །མིང་སྲིང་གཉིས་ཀྱི་ཨ་མ་དྲན་པ་ལ།།
རྨི་ལམ་ནང་དུ་མཇལ་བའི་ཨ་མ་དེ། །ད་ལྟ་དངོས་སུ་ཡོད་ན་དགའ་བ་ལ།།
ཡུམ་གྱི་མཆོག་གྱུར་འགྲོ་བ་བཟང་མོ་ལགས། །མིང་སྲིང་གཉིས་ལ་ཐུགས་རྗེས་གཟིགས་མཛོད་དང་།།
ཟེར་གསུངས་ཏེ་ སྤྱན་ཆབ་ལེ་ཤ་ཤོརཝ་ད་ དེ་ལས་ ཉ་རོགསཔ་གཉིས་ཀྱིས་ དེ་སྦེ་ཞུ་ནུག། ཁྱེད་སྤུན་ཆ་གཉིས་ཁ་
བདེ་ལྕེ་བདེ་འབད་དེ་ ཧེ་མ་བཤན་པ་སྤུན་གཉིས་ཀྱིས་ ཚེ་ཐར་བཏང་ནུག།
ད་ ང་བཅས་གཉིས་ལུ་ འདི་བཟུམ་སླབ་སྟེ་འབད་རུང་ ཚེ་ཐར་མི་གཏང་ཟེར་ཞིནམ་ལས་ སྲས་སྲསམོ་སྤུན་ཆ་གཉིས་ཀྱི་
ཕྱག་གཉིས་རྒྱབ་ཁར་བསྡམས། ཉ་རོགསཔ་གཉིས་ཀྱིས་ དགྲ་བྱང་ཕྱད་བཟུང་དོ་བཟུམ་ སྣ་ཐག་མཇུག་ཐག་བཏགས་ཏེ་
སེམས་སྐྱོ་སི་སི་སྦེ་ འཁྱིད་ལོག་སོ་ནུག།
དེ་ལས་ གཡུས་ཚན་སྦོམ་ཅིག་ཁར་ཕེབས་ད་ གཡུས་ཀྱི་མི་རྒན་གཞོན་ག་ར་ གཅིག་ཁར་འཛོམས་ཏེ་སྡུག་བསྔལ་གྱི་བྱེལ་
སྐད་འདི་བཟུམ་ཤོར་ནུག།
ལྷ་སྲས་ཉི་ཟླ་ལྟ་བུའི་ལྕམ་སྲིང་གཉིས། །མེ་ཏོག་ཞལ་ཕྱེ་མཆོད་ཁང་མ་འགྲིམས་པར།།
མེ་ཏོག་སད་ཀྱིས་ཁྱེར་བ་ཤིན་ཏུ་ཕངས།།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཟེར་ སླབ་སྟེ་མིག་ཆུ་ལེ་ཤ་ཤོར་ཏེ་ སྡུག་བསྔལ་བཟོད་མ་ཚུགསཔ་བྱུང་རུང་ཡང་ བདུདམོ་དབང་ཆེ་བའི་སྟབས་ཀྱིས་ འབད་
ཐབས་བཅའ་ཐབས་ག་ནི་ཡང་མེད་པར་མི་ག་ར་ ཁ་བརྒྱངས་ཏེ་ལུས་སོང་ནུག། དེ་ལས་ ཉ་རོགསཔ་གཉིས་ཀྱིས་ སྲས་སྲསམོ་
སྤུན་ཆ་གཉིས་འཁྱིད་སོངམ་ད་ རྒྱ་མཚོ་སྦོམ་གཅིག་གི་སྦོ་ལོགས་ཁར་ཕེབས་ལས་ ལྷ་སྲས་ཀུན་ཏུ་ལེགས་པ་གིས་ཨ་ཞེམོ་
ལུ་ དེ་སྦེ་སླབ་ནུག།
ཨ་ལྕེ་གསོན་དང་ལྷ་ཅིག་ཀུན་བཟང་ལ། །རྒྱ་མཚོ་ཆེན་པོ་མ་ལ་སྤྱན་གཟིགས་དང་།།
ངང་པ་ཨ་པ་ཡིན་པས་སྔོན་ལ་འགྲོ། །ངང་མོ་ཨ་མ་ཡིན་པས་རྗེས་ལ་འགྲོ།།
ངང་ཕྲུག་ཚོགས་བསགས་ཕ་མའི་བར་ན་འདུག །འདབ་བྱ་ཡིན་ཀྱང་མ་བུའི་འདུ་ཤེས་འདུག།
ང་གཉིས་འདི་འདྲ་རྒྱལ་པོའི་སྲས་སྲོས་ལས། །ངང་པ་ཕོ་མོའི་ངང་ཕྲུག་ཡིན་ན་དགའ།།
མ་བུ་མཉམ་དུ་སྡོད་རྒྱུ་འབྱུང་ན་དགའ། །མིང་སྲིང་གཉིས་པོ་ཨ་མ་མེད་པས་ལེན།།
ཡུམ་གྱི་མཆོག་གྱུར་འགྲོ་བ་བཟང་མོ་ལགས། །ལྕམ་སྲིང་གཉིས་ལ་ཐུགས་རྗེའི་སྤྱན་གཟིགས་དང་།།
ཟེར་ གསུངས་ཏེ་སྤྱན་ཆབ་ལེ་ཤ་ཤོར་ནུག། དེ་ལས་ ཉ་རོགསཔ་གཉིས་ཀྱིས་ སྲས་སྲསམོ་གཉིས་ཀྱི་ རྒྱན་ཆ་དེ་ཚུ་ཕུད།
འཇམ་པའི་ན་བཟའ་ཚུ་ཡང་ཤུབས། ཉ་རོགསཔ་གཞོནམ་དེ་གིས་ ལྷ་སྲས་དོན་ཧིང་དང་འདྲཝ་དེ་ ཕང་མར་ལེན་ཞིནམ་ལས་
རྒྱ་མཚོའི་ནང་ལུ་བཀོ་ནི་འབདཝ་ད་ ལྷ་སྲས་ཀྱིས་ ཉ་རོགསཔ་གཞོནམ་དེ་ལུ་ དེ་སྦེ་གསུངས་ནུག།
ཨ་ཇོ་གསོན་དང་ཉ་པ་གཞོན་པ་ལགས། །རྒྱ་མཚོ་འདི་ལ་བསྐྱུར་ལོང་ཡོང་བ་འདུག།
འཆི་ཁར་སྨོན་ལམ་ཚིག་གསུམ་འདེབས་སུ་ཆུག །སྨོན་ལམ་ཐེབས་ན་བསམ་པ་དེ་ཡིས་རྫོགས།།
ཟེར་གསུངསམ་ད་ ཉ་པ་གིས་ སྨོན་ལམ་བཟང་པོ་ཨིན་པ་ཅིན་ བཏབ་ད། ངན་པ་ཨིན་པ་ཅིན་ བཏབ་མི་ཆོག་ཟེར་ཞུཝ་ད་
ལྷ་སྲས་ཀྱི་ཞལ་ལས་ ཉ་རོགསཔ་གཞོནམ་ལུ་ དེ་སྦེ་གསུངས་ནུག། སྨོན་ལམ་ངན་པ་འདི་ ག་ཏེ་བཏབ་ནི་ མི་བཏབ།
ཚེ་སྔོན་མ་ཡང་ སྨོན་ལམ་ལེགས་ཤོམ་མ་བཏབ་པའི་རྐྱེན་ལས་ ད་ལྟོ་ཚེ་འདི་ལུ་ བར་ཆད་བྱུངམ་ཨིན། ང་ མཁའ་འགྲོ་
སྡེ་ལྔ་ལུ་ སྨོན་འདེབས་ཀྱི་མགུར་དབྱངས་ཅིག་ ཕུལ་ནི་ཨིན་ཟེར་ གསོལ་འདེབས་ཀྱི་མགུར་དེ་སྦེ་གསུངས་ནུག།
ཤར་རྡོ་རྗེ་རིགས་ཀྱི་མཁའ་འགྲོ་ལགས། །ཤར་གྱི་དར་ཐག་ཤར་ནས་ཐོངས།།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ལྷོ་རིན་ཆེན་རིགས་ཀྱི་མཁའ་འགྲོ་ལགས། །ལྷོ་ཡི་དར་ཐག་ལྷོ་ནས་ཐོངས།།
ནུབ་པདྨ་རིགས་ཀྱི་མཁའ་འགྲོ་ལགས། །ནུབ་ཀྱི་དར་ཐག་ནུབ་ནས་ཐོངས།།
བྱང་ལས་ཀྱི་རིགས་ཀྱི་མཁའ་འགྲོ་ལགས། །བྱང་གི་དར་ཐག་བྱང་ནས་ཐོངས།།
དབུས་སྣང་མཛད་རིགས་ཀྱི་མཁའ་འགྲོ་ལགས། །དབུས་ཀྱི་དར་ཐག་དབུས་ནས་ཐོངས།།
ལྕམ་སྲིང་མཁའ་འགྲོའི་གླིང་དུ་དྲོངས། །མིང་སྲིང་གཉིས་ལ་ཨ་མ་མེད་པས་ལེན།།
ཡུམ་གྱི་མཆོག་གྱུར་འགྲོ་བ་བཟང་མོ་ལགས། །མིང་སྲིང་གཉིས་ལ་ཐུགས་རྗེའི་སྤྱན་གྱིས་གཟིགས།།
ཟེར་གསུངས་ཏེ་ སྤྱན་ཆབ་ལེ་ཤ་ཤོརཝ་ལས་ ཉ་རོགསཔ་རྒན་གཞོན་གཉིས་ཆ་ར་ མིང་སྲིང་གཉིས་ལུ་ སྙིང་རྗེ་བསྐྱེད་དེ་ ཚེ་
ཐར་གཏང་ནིའི་ཐག་བཅད་པའི་ཤུལ་ དེ་སྦེ་ཞུ་ནུག།
ལེགས་པར་གསོན་དང་ལྷ་སྲས་ལྕམ་སྲིང་གཉིས། །བདུད་མོ་བློན་པོའི་ཚོགས་རྣམས་བཀའ་བགྲོས་མཛད།།
ངེད་སྡིག་ལ་བཀོད་པའི་ཉ་པ་གཉིས། །ལྷ་སྲས་ལྕམ་སྲིང་གཉིས་པོ་བཀྲོང་དུ་བཏང་།།
ངེད་སྤུན་གཉིས་ཀྱིས་བཀྲོང་དུ་མི་ཕོད་པས། །ད་ནས་ལྷ་སྲས་ལྕམ་སྲིང་གཉིས་པོ་རང་།།
ཡུལ་མན་ཌལ་སྒང་དུ་མ་བྱོན་ཞིག །བདུད་མོ་བློན་པོའི་ཚོགས་རྣམས་ཐམས་ཅད་ཀྱིས།།
བཀྲོང་དང་མི་བཀྲོང་ཐེ་ཚོམ་མི་འདུག་པས། །འདི་རུ་མ་བཞུགས་རྒྱ་གར་ཤར་ལ་བྱོན།།
རྒྱ་གར་ཤར་ཕྱོགས་དམ་པའི་ཆོས་ལ་དཀར། །མི་རྣམས་ཆོས་སེམས་ཆེ་ལ་ཟས་གོས་སྟེར།།
ཇི་ལྟར་བྱས་ཀྱང་རྒྱ་གར་ཤར་ཕྱོགས་དྲག །ཕ་མ་ཡིན་ཀྱང་འདི་ལས་སླབ་རྒྱུ་མེད།།
ཟེར་ཞུ་ཞིནམ་ལས་ ཞབས་སྐྱེལ་ ཐག་རིང་སར་སོང་སྟེ་ སེམས་སྐྱོ་ཡི་རང་ཚུར་ལོག་འོངས་ནུག།
དེ་ལས་ ཉ་རོགསཔ་གཉིས་ཡང་ གཡུས་མན་ཌལ་སྒང་ལུ་སོང་སྟེ་ ཨམ་སྲུ་དང་བུཚ་དེ་ཚུ་ལེན་ཞིནམ་ལས་ གཡུས་ཕྱོགས་
གཞན་ཅིག་ཁར་བྱོག་ཡར་སོང་ནུག།
དེ་ལས་ སྲས་སྲསམོ་སྤུན་གཉིས་ ལུག་ག་མནོ་སར་བཏང་བཞག་དོ་བཟུམ་ ག་ཏེ་ཡང་འགྱོ་མ་ཤེས་པར་ ཞལ་རྒྱང་རྒྱང་
སྦེ་ ཚར་ཅིག་འདི་ཁ་ར་ལུས་སོ་ནུག། རྒྱལ་པོའི་སྲས་ཨིནམ་ལས་ ག་ཏེ་ཡང་བྱོན་མ་མྱོང་ནི་དེ་གིས་ ས་ཆ་དང་ལམ་དེ་ཚུ་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
རྒྱུས་ཆ་མེད་མནོ་སྟེ་ ལྷ་ཅིག་ཀུན་ཏུ་བཟང་མོ་གིས་ ལྷ་སྲས་ཀུན་ཏུ་ལེགས་པ་ལུ་དེ་སྦེ་ཞུ་ནུག།
ལྷ་སྲས་རྒྱལ་བུ་བདག་ལ་ཚུར་གསོན་དང་། །འདི་རུ་བསྡད་ན་ཟས་དང་གོས་ནི་མེད།།
ཉ་པ་གཉིས་ཀྱིས་ལུང་བསྟན་བྱས་པ་བཞིན། །འདི་རུ་མི་སྡོད་རྒྱ་གར་ཤར་ལ་འགྲོ།།
རྒྱ་གར་ཤར་ལ་ཟས་སྐོམ་སློང་དུ་འགྲོ།།
ཟེར་གསུངསམ་ད་ ལྷ་སྲས་རྒྱལ་བུ་གིས་ ཨ་ཞེམོ་ དེ་སྦེ་ལེགས་ཤོམ་ཨིན་པ་ཅིན་ ལམ་སྣ་འཁྱིད་གནང་ ཟེར་གསུངསམ་
ལས་ ལྷ་ཅིག་ཀུན་ཏུ་བཟང་མོ་ དགུང་ལོ་ལྔ་བཞེས་མི་དེ་གིས་ ལམ་སྣ་འཁྱིད། ལྷ་སྲས་དགུང་ལོ་གསུམ་བཞེས་མི་དེ་
གིས་ ཤུལ་བདའ་སྟེ་ རྒྱ་གར་ཤར་ཕྱོགས་ལུ་ ཞལ་གཟིགས་ཏེ་བྱོནམ་ད་ ནགས་ཚལ་སྦོམ་ཅིག་ཁར་ཕེབས་ནུག།
དེའི་དུས་ལུ་ ལྷ་སྲས་ ཐུགས་སྐྱོ། ཞལ་སྐོམ་ད་ ཡབ་ཡུམ་གཉིས་ ཐུགས་ཁར་དྲན་ཏེ་ ལྷ་སྲས་ཀྱིས་ཨ་ཞེམོ་ལུ་དེ་སྦེ་
ཞུ་ནུག།
ཨ་ལྕེ་གསོན་དང་ལྷ་ཅིག་ཀུན་བཟང་ལགས། །དེ་རིང་འགྲོ་བའི་ལམ་ཐག་རིང་བ་ལ།།
སང་ཉིན་འགྲོ་བའི་ལམ་ནི་རིང་ཐུང་ཇི་འདྲ་ཡོད། །དེ་རིང་ཉི་མའི་བཟའ་བཏུང་དཀོན་པ་ལ།།
སང་ཉིན་བཟའ་བཏུང་བོལ་དཀོན་ག་འདྲ་ཡོད། །དེ་རིང་ཉི་མར་ཨ་མ་དྲན་པ་ལ།།
སང་ཉིན་ཕྱིན་ནས་ཨ་མ་ཨེ་འཕྲད་དམ། །མིང་སྲིང་གཉིས་ལ་ཨ་མ་མེད་པས་ལེན།།
ཟེར་གསུངས་ཏེ་ སྤྱན་ཆབ་ལེ་ཤ་ཤོརཝ་ལས་ ཨ་ཞེམོ་ལྷ་ཅིག་ཀུན་ཏུ་བཟང་མོ་གིས་ ལྷ་སྲས་ཀྱི་ཐུགས་གསོ་ནིའི་དོན་ལས་
ལམ་རྒྱུས་མེད་དེ་འབད་རུང་ཡོདཔ་བཟུམ་བཟོ་སྟེ་ དེ་སྦེ་ཞུ་ནུག།
ལྷ་སྲས་རྒྱལ་བུ་བདག་ལ་ཚུར་གསོན་དང་། །དེ་རིང་འགྲོ་བའི་ལམ་ཐག་རིང་བ་ཡོད།།
སང་ཉིན་འགྲོ་བའི་ལམ་ཐག་ཐུང་བ་ཡོད། །དེ་རིང་ཉི་མའི་ཟས་སྐོམ་དཀོན་པ་ཡོད།།
སང་ཉིན་ཉི་མའི་ཟ་བཏུང་བོལ་བ་ཡོད། །རོ་མཆོག་ལྡན་པའི་ཤིང་ཏོག་མང་པོ་ཡོད།།
དེ་རིང་ཉི་མར་ཨ་མ་ལོས་ཀྱང་དྲན། །སང་ཉིན་ཕྱིན་ན་ཨ་མ་འཕྲད་ལས་ཆེ།།
མིང་སྲིང་གཉིས་ལ་ཨ་མ་མེད་པས་ལེན། །ཡུམ་གྱི་མཆོག་གྱུར་འགྲོ་བ་བཟང་མོ་ལགས།།
མིང་སྲིང་གཉིས་ལ་ཐུགས་རྗེའི་སྤྱན་གྱིས་གཟིགས།།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཟེར་གསུངས་ཞིནམ་ལས་ ཐུགས་དྲན་མེད་བརྒྱལ། སྤྱན་ཆབ་ལེ་ཤ་ཤོརཝ་ད་ ལྷ་སྲས་ཡང་སྤྱན་ཆབ་ཤོར་ཏེ་བཞུགས་ནུག།
ཨ་ཞེམོ་ཐུགས་དྲན་མེད་བརྒྱལཝ་སངས་ཏེ་ དེ་ལས་ ལྷ་སྲས་སྙིང་དང་འདྲཝ་ མཇུག་ལུ་འཁྱིད་དེ་ རྒྱ་གར་ཤར་ཕྱོགས་ཀྱི་
ནགས་ཚལ་ལུ་ཞལ་བསྒོར་ཏེ་བྱོནམ་ད་ ནགས་ཚལ་སྦོམ་ཅིག་ནང་ཕེབས་ནུག།
ས་ཆ་དེ་ཁར་ བྱ་དང་བྱིའུ་ཅུང་ལ་སོགས་པ་ འདབ་བྱའི་རིགས་མ་འདྲཝ་ ལེ་ཤ་ཅིག་གིས་སྐད་རྐྱབ། གཅན་གཟན་གྱི་རིགས་ལེ་
ཤ་ཡོདཔ། དུག་སྦྲུལ་བཀྲ་ཉེས་ཡོད་པའི་ ས་ཆ་དེ་ཁར་བྱོནམ་ད་ དེའི་དུས་ལུ་ལྷ་སྲས་དེ་ གསོལཝ་བསྙུང་། ཞལ་སྐོམ།
ཐུགས་སྐྱོ་བ་བསྐྱེད་དེ་ སྤྱན་ཆབ་ཤོར་བའི་ངང་ལས་ ཨ་ཞེམོ་ལུ་དེ་སྦེ་གསུངས་ནུག།
ཨ་ལྕེ་གསོན་དང་ལྷ་ཅིག་ཀུན་བཟང་ལགས། །བདག་ལ་བསམ་རྒྱུ་ཨ་ལྕེ་ཁྱེད་ལས་མེད།།
བཟའ་བཏུང་སྟེར་རྒྱུ་མེད་པ་བྱ་ཐབས་མིན་འདུག་པས། །སྔོན་མའི་ཆུ་ཅིག་ལུང་པ་གང་ན་ཡོད།།
བདག་ལ་སྲོག་འཛིན་ཆུ་ཅིག་གནང་བར་ཞུ།།
ཟེར་གསུངསམ་ད་ ཨ་ཞེམོ་ཡང་སྤྱན་ཆབ་ཤོར་ཏེ་ ལྷ་སྲས་ལུ་དེ་སྦེ་ཞུ་ནུག།
ལྷ་སྲས་རྒྱལ་བུ་བདག་ལ་ཚུར་གསོན་དང་། །འདི་རུ་མི་བཞུགས་རི་རྩེ་ཡ་ལ་འགྲོ།།
རི་རྩེ་ཡ་ལ་ཆུ་ཅིག་འཚོལ་དུ་འགྲོ། །དེ་ལས་རྒྱ་གར་ཤར་གྱི་ཕྱོགས་ལ་འགྲོ།།
ཟེར་གསུངས་ཞིནམ་ལས་ སྲས་སྲསམོ་སྤུན་ཆ་གཉིས་ཀྱིས་ རི་རྩེ་དེ་ལུ་གཟིགས་ཏེ་བྱོནམ་ད་ རི་རྩེ་དེ་ལུ་ཆུ་མེདཔ་ལས་
ཨ་ཞེམོ་གིས་ཆུ་ཅིག་འཚོལ་བར་འགྱོ་གེ། དེ་གི་བར་ན་ ལྷ་སྲས་ཁྱོད་རང་ ཨ་ཙི་ཅིག་ནཱ་ལུ་ བཞུགས་ཤིག་ཟེར་གསུངས་ཏེ་
བྱོན་སོང་ནུག།
དུས་དེ་ལུ་ ཡུམ་གྱིས་བྱ་ཨོ་ལ་གཅིག་ལུ་སྤྲུལ་ཏེ་ རི་རྩེ་དེ་ལུ་བབས་ད་ ལྷ་ཅིག་གིས་ བྱ་ཨོ་ལ་བབས་སའི་ས་ཆ་
དེ་ལུ་ ཆུ་ཅིག་ཡོདཔ་འོང་མནོ་སྟེ་དེ་ཁར་བྱོནམ་ད་ ཆུནི་མིན་འདུག། ཨིན་རུང་ ཆུ་དང་འདམ་སླ་བསྲེསཔ་དུམ་གྲ་
ཅིག་ཡོདཔ་གཟིགས་ཏེ་ ཧེ་མ་ཨ་ཞེམོ་མོ་ར་གིས་བཞེས། དེ་ལས་ ཆུ་འབག་ནིའི་ཧོདནི་མེད་ མནོ་བའི་ཐུགས་
བཞེད་གནངམ་ད་ སྐུ་སྐེད་ལུ་ ཡུམ་འགྲོ་བ་བཟང་མོ་གིས་ གནང་གནང་མའི་སྐེ་རགས་རྒྱ་མ་ཅིག་ཡོདཔ་དྲན་
ཏེ་ དེ་གི་མཐའ་མ་ལུ་ ཆུ་དང་འདམ་སླ་བསྲེས་བསྲེསཔ་དུམ་གྲ་ཅིག་འབག་སྦེ་ རི་རྩེ་ལས་མར་ལོག་བྱོནམ་
ད་ རི་རྩེ་མཐོ་དྲགས་ཏེ་ མགྱོགས་པ་ལོག་ལྷོད་མ་ཚུགས་པའི་བར་ན་ ལྷ་སྲས་ལུ་འོང་དགོ་མནོ་བའི་ཆུ་འདིནི་ ཨ་
ཞེམོ་གིས་འབག་མ་ལྷོད། མི་འོང་མནོ་བའི་ སྦུལམོ་གནགཔོ་ སྦོམ་ཅིག་འོངས་ཏེ་ ལྷ་སྲས་ལུ་ཁ་རླང་ཕོགཔ་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ལས། ཤིང་སྡོང་འགྱེལ་དོ་བཟུམ་ཤི་སོ་ནུག། དེ་ལས་ ལྷ་ཅིག་རི་རྩེ་ལས་ལོག་ལྷོདཔ་ད་ ལྷ་སྲས་རྒྱལ་བུ་ཤིཝ་ད་
ཁ་ཐུག་རྐྱབ་ནུག། ལྷ་ཅིག་གིས་ སྐུ་གཟུགས་ལུ་དྲོད་ཡོད་དང་མེད་གཟིགསཔ་ད་ དྲོད་ཡང་ ཡལ་སོ་ནུག།
དེ་ལས་ ལྷ་སྲས་ཀྱི་ སྐུ་ཕུང་དེ་ཕང་མར་བཞེས་ཏེ་ ཞལ་ལུ་ཞལ་སྦྱར། ཐུགས་ལུ་ཐུགས་སྦྱར་སྦེ་ སྡུག་བསྔལ་གྱི་བྱེལ་
སྐད་དེ་སྦེ་ཤོར་ནུག།
ཀྱེ་མ་བཟང་མོ་བདག་གི་སྡུག་བསྔལ་ལ། །ཀྱེ་ཧུད་ཀྱེ་ཧུད་ཇི་ལྟར་བྱེད་ན་དྲག།
ལྷ་ཅིག་ཀུན་བཟང་ང་ཡི་སྡུག་བསྔལ་ལ། །ཡུམ་འགྲོ་བ་བཟང་མོ་དགུང་ལ་ཡལ་བའི་དུས།།
བསོད་ནམས་མེད་པའི་མིང་སྲིང་གཉིས་པོ་ལུས། །ཡབ་ཆེན་རྒྱལ་པོ་བཙོན་ལ་བཙུགས་པའི་དུས།།
སྦྱིན་འབྲས་མེད་པའི་མིང་སྲིང་གཉིས་པོ་ལུས། །ལྷ་སྲས་རྒྱལ་པོ་ལམ་གྲོགས་གཤེགས་པའི་ཚེ།།
འཆི་འབྲས་མེད་པའི་སྡུག་བསྔལ་ཅན་མ་ལུས། །ཀྱེ་མ་ཀྱེ་མ་བདག་གི་སྡུག་བསྔལ་ལ།།
ང་ནི་འདི་འདྲའི་སྡུག་བསྔལ་མྱོང་བ་ལས། །ཁ་སང་སྡིག་སྤྱོད་ཉ་པ་སྤུན་གཉིས་ཀྱིས།།
རྒྱ་མཚོ་ཆེན་པོ་དེ་ལ་མི་བསྐྱུར་བ།།
ཟེར་གསུངས་ཏེ་ ལྷ་སྲས་ཀྱི་སྐུ་ཕུང་ཕངམ་བཏབ་སྦེ་ གཤགས་སག་ས་འབདཝ་ད་ དེ་བསྒང་ལུ་ ཡུམ་འགྲོ་བ་བཟང་
མོ་ ནུབ་ཕྱོགས་མཁའ་འགྲོའི་གླིང་ལུ་ མཁའ་འགྲོ་མ་ཚུ་ལུ་ཆོས་གསུངས་ཏེ་ བཞུགས་ཡོད་པའི་བར་ན་ སྤྱན་ཆབ་ཤོརཝ་
ད་ མཁའ་འགྲོ་མ་ཚུ་གིས་དེ་སྦེ་ཞུ་ནུག། འགྲོ་བ་བཟང་མོ་ཁྱོད་ སྤྱན་ཆབ་ཤོར་དགོ་པའི་དོན་དག་ག་ཅི་སྨོ? ཟེར་ཞུཝ་ད་
འགྲོ་བ་བཟང་མོ་གིས་དེ་སྦེ་གསུངས་ནུག།
མ་མཁའ་འགྲོ་ཐམས་ཅད་སྙན་གསོན་དང་། །མཁའ་འགྲོ་སྡེ་ལྔས་ལུང་བསྟན་མཛད་པ་བཞིན།།
ཁོ་མོ་བདག་གིས་མཐའ་འཁོབ་མོན་ཡུལ་དུ། །བྱ་སྙམ་མེད་པའི་རྒྱལ་པོའི་བཙུན་མོ་བྱས།།
སྨོན་ལམ་དབང་གིས་མིང་སྲིང་གཉིས་བྱུང་བས། །བདག་ལ་གློ་བུར་བདུད་ཀྱིས་བར་ཆད་བྱུང་།།
ཧ་ཅང་ཟེར་བའི་བདུད་མོ་དེའི། །བྲན་གཡོག་ཟེ་མ་ར་མགོ་དེས།།
བདག་ཅག་མ་བུ་གསུམ་པོ་མཐོང། །གཡོག་མོས་བདུད་མོའི་དྲུང་དུ་ཞུས།།
བདེན་བརྫུན་བདུད་མོས་བལྟ་རུ་ཡོང་། །ཞེ་སྡང་ལང་ནས་འདི་སྐད་ཟེར།།
ང་ཧ་ཅང་ཟེར་བའི་མིང་ཅན་ལ། །ཁྱོད་འགྲོ་བ་བཟང་མོ་དགྲ་རུ་བྱུང་།།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
དེ་རིང་ཉི་མའི་འཁོར་ལོ་ལ། །ཁྱོད་མ་བུ་གསུམ་པོ་ཟ་མ་ཐུབན།།
ང་ཆོས་སྐྱོང་སྲུང་མ་རྣམས་ཀྱིས་བཞེས་ཤིག་ཟེར། །བདུད་མོས་སོ་ཐམ་མཆེ་གཉེར་ལན་གསུམ་བྱས།།
འཇིགས་པའི་མཆེ་གཉེར་བསྡུས་པའི་དུས། །བདག་གི་བློ་ཁར་འདི་ལྟར་ཤར།།
མ་མཁའ་འགྲོའི་ལུང་བསྟན་མཛད་པ་བཞིན། །བདག་གིས་འགྲོ་བའི་དོན་དུ་འཕུར་ནས་ཡོང་།།
སྙིང་ནས་བརྩེ་བའི་མིང་སྲིང་གཉིས་པོ་ལུས། །མིང་སྲིང་གཉིས་ལ་བདུད་མོའི་བར་ཆད་བྱུང་།།
ཕོ་བྲང་ནང་ནས་ཕྱིར་བཅུག་ཁྱི་ལྟར་འཁྱམས། །སྲས་ལ་བདུག་སྦྲུལ་ནག་པོའི་ཁ་རླང་ཕོག།
གློ་བུར་སྐད་ཅིག་ཉིད་ལ་གྲོངས་ཚར་འདུག །སྲས་མོ་སྨྲེ་ངག་འདོན་ཅིང་གྲོངས་ལ་ཁད།།
དམ་ཆོས་འཆད་འཕྲོ་དེ་རིང་བཞག་དགོས་འདུག །དེ་རིང་སྤྲུལ་པ་སྣ་གཅིག་སྟོན་དགོས་འདུག།
ཟེར་གསུངས་ཏེ་ དང་པ་ར་ སྨན་གྱི་སྦུལ་དཀརཔོ་ཅིག་ལུ་སྤྲུལ་སྦེ་ ལྷ་སྲས་ཀྱི་ཞབས་མཐིལ་ལས་འཇིབས་དཔ་ལས།
ལྷ་སྲས་རྒྱལ་བུ་ཐུགས་དྲནམ་གསོས་ཏེ ཨ་ཞེམོ་ལུ་སྤྱན་གྱིས་གཟིགས་སྦེ་ སྲས་སྲསམོ་གཉིས་ལོག་སྟེ་ ཞལ་མཇལ་
ནུག། སྨན་གྱི་སྦུལ་དཀརཔོ་དེནི་ ཤིང་སྡོང་ཅིག་གི་གུ་ལས་ གནམ་ཁར་འཕུར་ཡར་སོ་ནུག། དེ་ལས་ ལྷ་སྲས་ཀྱི་ཨ་
ཞེམོ་ལུ་ དེ་སྦེ་ཞུ་ནུག།
ཨ་ལྕེ་གསོན་དང་ལྷ་ཅིག་ཀུན་བཟང་ལགས། །ཡོང་ངོ་སྙམ་པའི་ཆུ་ནི་མ་བྱུང་ལགས།།
མི་ཡོང་སྙམ་པའི་དུག་སྦྲུལ་ནག་པོ་བྱུང་། །ཁ་རླང་ཕོག་ནས་དར་ཅིག་ཤི་བ་འདྲ།།
གློ་བུར་བར་ཆད་ཆེན་པོ་བྱུང་ལགས་ཏེ། །བདག་ལ་བཤོལ་བྱའི་ཐབས་ནི་གང་ཡང་མེད།།
བདག་གི་རྐང་མཐིལ་འཇིབས་པའི་སྨན་སྦྲུལ་དེ། །ཤིང་གི་རྩེ་ནས་བར་སྣང་མཐོང་ལ་འཕུར།།
སྨན་སྦྲུལ་དེ་ལྟར་ཨ་ལྕེས་གཟིགས་ལགས་སམ། །ཡུམ་ཆེན་འགྲོ་བ་བཟང་མོའི་སྤྲུལ་པ་ཡིན་ལས་ཆེ།།
ཡུམ་སྲས་མཉམ་དུ་སྡོད་རྒྱུ་ཡོང་ལགས་ཏེ། །སྨན་སྦྲུལ་དེ་ནི་དགུང་སྔོན་མཐོང་ལ་ཡལ།།
བྱ་ཐབས་མེད་པ་ཇི་ལྟར་བྱས་ཀྱང་སྡུག །ཨ་ལྕེས་བདག་ལ་ཆུ་ཞིག་གནང་མཛོད་དང་།།
ཟེར་གསུངསམ་ལས་ ཨ་ཞེམོ་གིས་ལྷ་སྲས་དེ་ལུ་ དེ་སྦེ་ཞུ་ནུག།
ལྷ་སྲས་རྒྱལ་བུ་བདག་ལ་ཚུར་གསོན་དང་། །ཉེ་ལོགས་འདི་ན་ཆུ་ནི་མི་འདུག་པས།།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
རི་ཡི་རྩེ་ན་ཆུ་དང་འདམ་འདྲེས་ཅུང་ཟད་འདུག །ཆུ་སྣོད་མ་འབྱོར་སྐེད་རགས་འཁུད་དུ་ཁྱེར།།
རི་རྩེ་མཐོ་ནས་དུས་ལ་མ་འབྱོར་བས། །སླེབས་པའི་ཚེ་ན་ལྷ་སྲས་གྲོངས་དང་ཐུག།
སྲས་ཀྱི་སྐུ་སྤུར་འཆང་ནས་སྨྲེ་ངག་བཏོན། །སྨན་སྦྲུལ་ཞིག་གིས་ཞབས་མཐིལ་འཇིབས་བྱུང་བས།།
ལྷ་སྲས་རྒྱལ་བུ་སྐུ་གསོས་དགའ་དྲགས་ནས། །སྨན་སྦྲུལ་འཛིན་པ་ཨ་ལྕེས་མ་བྱུང་ངོ་།།
ད་ནི་ཆུ་ཡང་བོར་ནས་མི་འདུག་ལགས།།
ཟེར་ཞུཝ་ད་ ཆུ་འབག་མི་ཧོད་འདི་ སྟོན་ད་ཟེར་ གསུངསམ་ལས་ ཨ་ཞེམོ་ལྷ་ཅིག་གི་སྐེད་རགས་དེ་ཕུལཝ་ད་ ལྷ་སྲས་
རྒྱལ་བུ་དེ་གིས་ སྐེད་རག་རློནམ་དེ་ཞལ་གྱིས་འཇིབས་པའི་བསྒང་ མེ་ཏོག་ལུ་ཆརཔ་བབས་དོ་བཟུམ་འོངསམ་ལས་ ལྷ་སྲས་
ཀྱིས་ཨ་ཞེམོ་ལུ་དེ་སྦེ་གསུངས་ནུག།
ཨ་ལྕེ་གསོན་དང་ལྷ་ཅིག་ཀུན་བཟང་ལགས། །འདི་རུ་སྡོད་ན་དུག་སྦྲུལ་ནག་པོ་ཡོང་།།
དུག་སྦྲུལ་འབྱུང་ན་མིང་སྲིང་གཉིས་ཀ་ཟ། །འདི་རུ་མི་སྡོད་རྒྱ་གར་ཤར་ཕྱོགས་འགྲོ།།
རྒྱ་གར་ཤར་ལ་ཟས་སྐོམ་སློང་དུ་འགྲོ།།
ཟེར་གསུངས་ཏེ་བྱོནམ་ལས་ ནགས་ཚལ་སྦོམ་ཅིག་ན་ཕེབས་ད་ ཡུམ་གྱིས་སྤྱ་ཅིག་ལུ་སྤྲུལ་ཏེ་བྱོན་ནུག། སྤྱ་དེ་གིས་
བྱམས་པའི་སྤྱན་གྱིས་གཟིགས་ཞིནམ་ལས་ སྲས་སྲསམོ་སྤུན་ཆ་གཉིས་ ཡིད་ཁར་འོང་ཏོག་ཏོ་ཅིག་ཨིན་མས་ཟེར་གསུངསམ་
ད་ ལྷ་སྲས་ཀྱི་ཐུགས་བསམ་ལུ་ ནགས་ཚལ་གྱི་བདག་པོ་དེ་ སྤྱ་འདི་ཨིནམ་འདྲ་བས་ཟེར་ ཐུགས་བཞེད་གནང་སྟེ་ སྤྱ་
ལུ་དེ་སྦེ་གསུངས་ནུག།
དབའི! སྤྱ་ཁྱོད་ཀྱིས་ ང་བཅས་སྤུན་ཆ་གཉིས་ལུ་ ཤིང་འབྲས་ཀྱི་ལུང་བསྟན་ཅིག་ སྟོན་གནང་ད་ ཟེར་གསུངསམ་ད་ སྤྱ་དེ་
གིས་ཁྱེད་སྤུན་ཆ་གཉིསཔོ་དེ་ ཤིང་དཔག་བསམ་སྡོང་པོའི་ གྱིབ་མ་ནང་བཞུགས་ཤིག། ཟེར་ཞུ་སྟེ་ སྤྱ་དེ་གིས་ཨཱན་འབྲས་
ཤིང་གུ་འཛེགས་སྦེ་ ཤིང་འབྲས་ཞིམ་ཏོང་ཏོ་ ལེ་ཤ་ཕབས་བྱིནམ་ལས། སྲས་སྲསམོ་སྤུན་ཆ་གཉིསཔོ་དེ་ ཤིང་འབྲས་ལུ་
ལོངས་སྤྱོད་དེ་བཞུགས་ནུག། ས་གནས་དེ་ཁར་ ཤིང་འབྲས་ཀྱི་རིགས་མ་འདྲཝ་ལེ་ཤ་ཡོདཔ་ལས་ རོ་བརྒྱ་དང་ལྡན་པའི་བཅུད་
བསྒོམས་ཏེ་ དགའ་བ་སྐྱིད་པའི་སྐལ་བ་དང་ལྡན་པའི་ དུས་ཚོད་ཅིག་ཡང་བྱུང་ནུག་གོ།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
དེ་ལས་ དུས་ནམ་ཅིག་གི་ཚེ་ ཧ་ཅང་བཙུནམོ་གིས་ ཕོ་བྲང་གི་ཐོག་ལུ་ ཞབས་སྐོར་བྱོནམ་ད་ རྒྱ་གར་ཤར་གྱི་ ནགས་
ཚལ་ནང་ན་ སྲས་སྲསམོ་སྤུན་ཆ་གཉིས་ཡོདཔ་མཐོང་སྟེ་ ཕོ་བྲང་གི་ཐོག་ལས་ དར་ཤིང་དགུང་སྔོན་དབྱིངས་ལུ་འཕྱར། དུང་
ཆེན་བར་སྣང་ཁམས་ལས་འཕུ། རྔ་ཆེན་ཕོ་བྲང་གི་ཐོག་ལས་བརྡུངསམ་ལས་ བློན་འབངས་ག་ར་ གཅིག་ཁར་སྤུངས་ཐོན་འོངསམ་
ད་ བདུདམོ་གིས་ བློན་འབངས་ཚུ་ལུ་ དེ་སྦེ་སླབ་ནུག།
ཀྱེ་མ་བློན་པོའི་ཚོགས་རྣམས་ཚུར་ཉོན་དང་། །སྡིག་གཅོད་མི་ངན་ཉ་པ་སྤུན་གཉིས་ཀྱིས།།
སྲས་མཆོག་ལྕམ་སྲིང་རྒྱ་མཚོ་ག་ལ་བསྐྱུར། །རྒྱ་གར་ཤར་གྱི་ནགས་གསེབ་ཐུག་པོའི་ནང་།།
ཤིང་ཏོག་ཟ་ཞིང་བསྡད་པ་ང་ཡིས་མཐོང་།།
སྡིག་ཅན་ཉ་རོགསཔ་ཚུ་ག་ར་བྱོག་ཡར་སོ་ནུག། ད་ནི་ བློན་པོ་ཁྱེད་ཀྱིས་ལགཔ་ལུ་མཚོན་ཆའི་རིགས་ མ་འདྲཝ་ལེ་ཤ་འབག་
ཞིནམ་ལས་ སྲས་སྲསམོ་སྤུན་ཆ་གཉིས་བཟུང་པར་སོང་ཞིག། བཟུང་ཚརཝ་ཅིག་ ན་བཟའ་ཚུ་ཕུད། དེ་ལས་ ལགཔ་
གཉིས་བསྡམས་ཏེ་ སྣ་ཐག་མཇུག་ཐག་འབད་དེ་ ནཱ་ལུ་འཁྱིད་ཤོག་ཤིག། ཟེརཝ་ད་ བློན་པོ་ཚུ་གིས་ཡང་ ལགས་སོ།།
དེ་སྦེ་ར་ཕྱག་ཞུ་འོང་ལགས། ཟེར་ཁག་བཟེད་དེ་ ལག་པར་མཚོན་ཆའི་རིགས་མ་འདྲཝ་ ལེ་ཤ་འབག་ཞིནམ་ལས་རྒྱ་མཚོའི་
མཐའ་མར་བྱོན་པའི་ ཞབས་རྗེས་འཚོལ་ཡི་ར་ རྒྱ་གར་ཤར་གྱི་ ནགས་ཚལ་ནང་ལྷོདཔ་ད་ ལྷ་སྲས་ཀུན་ཏུ་ལེགས་པ་གིས་
བློན་པོ་ཚུ་གཟིགས་ཏེ་ ཨ་ཞེམོ་ལུ་ དེ་སྦེ་གསུངས་ནུག།
ཨ་ལྕེ་གསོན་དང་ལྷ་ཅིག་ཀུན་བཟང་ལགས། །བདུད་མོའི་བློན་པོ་ཐམས་ཅད་སླེབས་བྱུང་བས།།
མིང་སྲིང་གཉིས་པོ་གསོད་པར་ཡོང་བ་འདྲ།།
ཟེར་གསུངསམ་ད་ དེ་ལས་ བློན་པོ་ཚུ་གིས་ ཐག་རིང་ས་ལས་ སྲས་སྲསམོ་སྤུན་ཆ་གཉིསཔོ་དེ་ མགུ་སྐོར་རྐྱབ་ནིའི་དོན་
ལས་ གླུ་འདི་བཟུམ་འཐེན་ནུག།
ཀྱེ་མ་གསོན་དང་ལྷ་སྲས་ལྕམ་སྲིང་གཉིས། །ཡབ་ཆེན་རྒྱལ་པོ་མུན་པའི་བཙོན་ནས་བཏོན།།
ཡུམ་འགྲོ་བ་བཟང་མོ་མཁའ་འགྲོའི་གླིང་ནས་བྱོན། །ཡབ་ཡུམ་གཉིས་ཀྱིས་མིང་སྲིང་གར་སོང་གསུངས།།
སྙིང་དང་འདྲ་བའི་མིང་སྲིང་གཉིས་པོ་ལ། །བདུད་མོས་ཚེ་ལ་བར་ཆད་བཏང་བ་འདྲ།།
ཚེ་འདིར་ལྕམ་སྲིང་གཉིས་དང་འཕྲད་ལས་ཆེ། །མ་འཕྲད་རང་སྲོག་རང་གིས་གཅོད་པར་བྱེད།།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཟེར་གསུངས་ཏེ་ ཡབ་ཡུམ་གཉིས་ ཐུགས་སྡུག་བསྔལ་སྦོམ་བཞེས་ཏེ་ བཞུགས་ཡོདཔ་ལས་ ང་བཅས་བློན་པོ་དེ་ཚུ་
སེམས་ཀྱིས་མ་བཟོད་པར་ ཁྱེད་སྲས་དང་སྲསམོ་གཉིས་གདན་འདྲེན་ཞུ་བར་ འོང་འོངསམ་ཨིན་ཟེར་ཞུཝ་ད་ ལྷ་སྲས་ཀྱི་
ཐུགས་བསམ་ལུ་ དེ་བདེན་པ་འོང་མནོ་སྟེ་ ཐུགས་དགྱེས་པའི་རྣམ་འགྱུར་ལེ་ཤ་མཛད་དེ་བཞུགསཔ་ལས་ བློན་པོ་ཚུ་གིས་
སྲས་སྲསམོ་སྤུན་གཉིས་བཟུང་སྟེ་ ན་བཟའ་ཚུ་ཕུད་ཞིནམ་ལས་ བློན་པོ་གཅིག་གིས་སྦུན་བསྒྲིལ་ནང་བསྡམས་སྦེ་ གཡུས་
མན་ཌལ་སྒང་ལུ་འབག་ལོག་སོ་ནུག། བློན་པོ་གཞན་ཚུ་གིས་ སྲས་སྲསམོ་གཉིས་ཀྱི་ཕྱག་ རྒྱབ་ཁར་བཅིངས་ཏེ་ སྣ་ཐག་
མཇུག་ཐག་བསྡམས་ཏེ་ གཡུས་མན་ཌལ་སྒང་ལུ་ འཁྱིད་འགྱོ་བའི་བསྒང་ ལྷ་སྲས་ཀྱིས་ཨ་ཞེམོ་ལུ་ དེ་སྦེ་གསུངས་
ནུག།
ཨ་ལྕེ་གསོན་དང་ལྷ་ཅིག་ཀུན་བཟང་ལགས། །ཡུན་རིང་མི་སྡོད་མྱུར་དུ་འཆི་དགོས་འདུག།
དཀོན་མཆོག་གསུམ་པོ་སྤྱི་བོའི་གཙུག་ཏུ་སྒོམ། །སྤྱན་རས་གཟིགས་ལ་གསོལ་བ་མྱུར་དུ་ཐོབ།།
མིང་སྲིང་གཉིས་ལ་ཨ་མ་མེད་པས་ལེན། །ཡུམ་གྱི་མཆོག་གྱུར་འགྲོ་བ་བཟང་མོ་ལགས།།
མིང་སྲིང་གཉིས་ལ་ཐུགས་རྗེའི་སྤྱན་གྱིས་གཟིགས།།
ཟེར་གསུངས་ཏེ་ སྤྱན་ཆབ་ལེ་ཤ་ཤོརཝ་ད་ དེ་ལས་ ལྷ་ཅིག་ཀུན་ཏུ་བཟང་མོ་གིས་ བློན་པོ་ཚུ་ལུ་དེ་སྦེ་གསུངས་ནུག།
བློན་པོའི་ཚོགས་རྣམས་བདག་ལ་ཚུར་གསོན་གཟིགས་དང་། །མིང་སྲིང་ཡབ་ཡུམ་གཉིས་པོ་བཞུགས་པའི་དུས།།
ཁྱེད་བློན་པོའི་ཚོགས་རྣམས་ཐམས་ཅད་ཀྱིས། །ངེད་མིང་སྲིང་གཉིས་ལ་བརྩེ་གདུང་ཆེ་ལགས་ཏེ།།
ད་ནི་ཡབ་ཡུམ་གཉིས་དང་བྲལ་བའི་དུས། །འདི་འདྲ་ཕོད་དམ་བློན་པོའི་ཚོགས་རྣམས་ཀུན།།
ཁོ་མོ་གསད་ཀྱང་ལྷ་སྲས་གཏོང་རོགས་མཛོད། །མིང་སྲིང་གཉིས་པོ་ཨ་མ་དྲན་པ་ལ།།
རྨི་ལམ་ནང་དུ་བྱུང་བའི་ཨ་མ་དེ། །ད་ལྟ་དངོས་སུ་ཡོད་ན་དགའ་བ་ལགས།།
ཟེར་གསུངས་ཏེ་ སྤྱན་ཆབ་ལེ་ཤ་ཤོར་རུང་ཡང་ དེ་ལུ་བློན་པོ་ཚུ་གིས་མ་ཉན་པར་ གཡུས་མན་ཌལ་སྒང་གི་ སྒོ་ཁར་བལྟ་
སྟེ་ འཁྱིད་འགྱོཝ་ད་ དེ་གི་དུས་ལུ་ གྲོང་ཁྱེར་གྱི་མི་དེ་ཚུ་ག་ར་གིས་ སྡུག་བསྔལ་གྱི་བྱེལ་སྐད་འདི་བཟུམ་ཤོར་ནུག། དེ་
བསྒང་གཡུས་ཁའི་མི་ཚུ་གིས་
ལྷ་སྲས་ཉི་ཟླ་ལྟ་བུའི་མིང་སྲིང་གཉིས། །མེ་ཏོག་ཞལ་ཕྱེ་མཆོད་ཁང་མ་འགྲིམས་པར།།
མེ་ཏོག་སད་ཀྱིས་ཁྱེར་བ་ཤིན་ཏུ་ཕངས།།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཟེར་ ག་ར་མྱ་ངན་གྱིས་བརྡུང་རུང་ བདུདམོ་དབང་ཆེ་བའི་སྟབས་ཀྱིས་ བསླུ་ཐབས་མེདཔ་ལོག་སོ་ནུག། དེ་ལས་ བདུདམོ་ཧ་
ཅང་གིས་ སྲས་སྲསམོ་གཉིས་ཀྱི་གདོང་ཁར་འོངས་ཏེ་ དེ་སྦེ་སླབ་ནུག།
ཀྭ་ཡེ་ཉོན་དང་དྭ་ཕྲུག་མིང་སྲིང་གཉིས། །རྩེ་རུ་མ་སླེབས་རྒྱལ་མཚན་འདྲ།།
གཡག་རུ་མ་སླེབས་རྩིད་པའི་ཞོལ་ཞོལ་འདྲ།།
ཕ་མ་གཉིས་ཆ་རང་མེད་པའི་ཁར་ ད་རུང་དྭཝ་བུཚ་སྤུན་ཆ་གཉིས་ཡང་ སྡོད་པའི་རང་དབང་མེད་དེ་འབད་རུང་ ད་རེས་ཕྱི་རུ་
དམྱལ་བའི་ངལ་གསོ་བཟུམ་ཅིག་འབད་སྡོད་སྨ་རེད། ནངས་པ་དྲོ་པ་ཉིམ་ཤརཝ་ཅིག་ སྡིག་པ་ལུ་དགའ་མི་ གདོལ་པ་སྤུན་
གཉིས་ལུ་བསྐྱལ་ཞིནམ་ལས་ རྒྱ་གར་ཤིང་རིའི་རྩེ་ལུ་ བཀོ་བར་བཏང་གེ་ནོ། གོ་ཡི་ག? རྒྱ་གར་ཤིང་རིའི་རྩེ་དེནི་ དཀར་ས་
ལུ་ དཀརཝ་གངས་རི་འཕགས་པ་ཐུགས་རྗེ་ཆེན་པོའི་སྐུ་བཟུམ། དམར་ས་ལུ་ དམརཔོ་གུ་རུ་དྲག་པོ་དམར་ཅན་གྱི་ཞལ་བཟུམ།
མཐོ་ས་ལུ་མཐོཝ་རྩེ་མོ་དགུང་སྔོན་ནམ་མཁའི་དབྱིངས་ལུ་ལྷོདཔ། དམའ་ས་ལུ་དམའཝ་རྩ་བ་ཕྱིའི་རྒྱ་མཚོ་ལུ་གཟུགཔ།
བྱ་དང་གཅན་གཟན་ཚུ་གིས་ འདྲོག་སི་སི་གི་སྐད་ རྣམ་པ་སྣ་ཚོགས་རྐྱབ་ས། མི་བཀྲ་མ་ཤིསཔ་ ནག་ཅན་ཚུ་ བྱག་ལས་
མར་བཀོག་ས་ཨིན། ནངས་པ་དྲོ་པ་ཧ་སག་སྟེ་ བཀོ་བར་གཏང་ནི་སྨ་རེ། ཟེར་སླབ་སྟེ་ དེ་གི་ནུབ་མོ་བདུདམོ་གིས་ སྲས་
སྲསམོ་སྤུན་ཆ་གཉིས་ བཙོན་ནང་བཙུགས་ཏེ་ བཙོན་སྲུང་པ་ ཟེ་མ་ར་མགོ་གིས་ འབད་དགོཔ་སྦེ་བསྐོས་བཞག་ནུག།
དེ་གི་བསྒང་ལུ་ སྲས་སྲསམོ་གཉིས་ལུ་ གྱོན་ནིའི་ན་བཟའ་དང་ བཞེས་ནིའི་བཞེས་སྒོ་ ག་ནི་ཡང་མེད་པའི་སྟབས་ཀྱིས་
གཅིག་གིས་གཅིག་ལུ་བཟུང་སྟེ་ གཤགས་སག་ས་འབད་བཞུགས་ཡོད་ས་ལུ་ ཡུམ་འགྲོ་བཟང་མོ་དེ་ གདོང་ཁར་ཡུད་
ཐེངས་ཅིག་བྱོནམ་ལས་ སྐུ་གཟུགས་དུམ་གྲ་ཅིག་དྲག་ནུག།
དེ་ལས་ གནམ་ལངསམ་ཅིག་ གདོལ་པ་སྤུན་གཉིས་ཀྱིས་ བདུད་མོའི་སྐུ་མདུན་ལུ་བཅར་ཏེ་ ང་བཅས་གཉིས་ལུ་ བཀའ་ག་
ཅི་གནང་ནི་ཡོདཔ? གནང་ད་ ཟེར་ཞུཝ་ད་ བདུདམོ་གིས་དེ་སྦེ་སླབ་ནུག། ཁྱེད་གདོལ་པ་སྤུན་གཉིས་ཀྱིས་ སྲས་སྲསམོ་
སྤུན་ཆ་གཉིསཔོ་དེ་ རྒྱ་གར་ཤིང་རིའི་བྱག་ལས་མར་བཀོ་སོང་སྨ་རེ? ཁྱེད་གཉིས་ལུ་གླ་ཆ་ འདོད་ཡོན་ལོངས་སྤྱོད་ ག་
ཅི་དགོཔ་ཅིག་བྱིན་གེ། འབངས་མི་སེར་ཚུ་ཡང་ བགོ་བཤའ་རྐྱབ་བྱིན་ནི་ཨིན། ད་ མགྱོགས་པར་འཁྱིད་སོང་ཞིག། ཟེར་
གསུངསམ་ལས་ གདོལ་པ་སྤུན་གཉིས་ཀྱིས་ཡང་ བདུདམོ་གི་བཀའ་བཞིན་དུ་ སྲས་སྲསམོ་གཉིས་ཀྱི་ ཕྱག་གཉིས་རྒྱབ་
ཁར་བཅིངས་ཏེ་ སྣ་ཐག་མཇུག་ཐག་སྦེ་བསྡམས་ཏེ་ རྟས་ལྕག་གིས་བརྡུངས་ཡི་རང་ རྒྱ་གར་ཤིང་རྩེའི་རྩེ་ལུ་འཁྱིད་སོང་ནུག།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
དེའི་དུས་ལུ་ རྒྱ་གར་ཤིང་རིའི་ རི་མཇུག་གི་ སྤང་གཤོང་དགའ་ཏོག་ཏོ་ཅིག་གི་ནང་ན་ ཤཝ་ཕོ་མོ་ཤ་ཕྲུག་དང་བཅསཔ་འགྱོཝ་
གཟིགས་ཏེ་ལྷ་སྲས་ཀྱིས་ ཨ་ཞེམོ་ལུ་དེ་སྦེ་གསུངས་ནུག།
ཨ་ལྕེ་གསོན་དང་ལྷ་ཅིག་ཀུན་བཟང་ལགས། །སྤང་སྟོད་མཐོན་པོའི་ཕྱོགས་ལ་སྤྱན་གཟིགས་དང་།།
ཤ་བ་ཨ་པ་ཡིན་ཟེར་སྔོན་ལ་འགྲོ། །ཤ་བ་ཨ་མ་ཡིན་ཟེར་རྗེས་ལ་འགྲོ།།
ཤ་ཕྲུག་ཚོགས་བསགས་ཕ་མའི་བར་ན་འདུག །བྱོལ་སོང་ཡིན་ཀྱང་མ་བུའི་འདུ་ཤེས་འདུག།
ད་ནི་འདི་འདྲ་རྒྱལ་པོའི་སྲས་སྲོས་ལས། །ཤ་བ་ཕོ་མོའི་ཤ་ཕྲུག་ཡིན་ན་དགའ།།
མིང་སྲིང་གཉིས་ལ་ཨ་མ་མེད་པས་ལེན། །ལྕམ་སྲིང་གཉིས་ཀྱིས་ཨ་མ་དྲན་པ་ལགས།།
ཟེར་གསུངས་ཏེ་ སྤྱན་ཆབ་ལེ་ཤ་ཤོར་བའི་ངང་ལས་ རྒྱ་གར་ཤིང་རིའི་རྩེ་ལུ་ཕེབས་ནུག། དེ་ལས་ གདོལ་པ་གཞོནམ་དེ་
གིས་ ལྷ་སྲས་དོན་ཧིང་དང་འདྲཝ་དེ་ཕང་མར་འཐུ་སྟེ་ བྱག་ལས་མར་བཀོ་ནི་འབདཝ་ད་ ལྷ་སྲས་ཀྱིས་ གདོལ་པ་གཞོནམ་
དེ་ལུ་ དེ་སྦེ་གསུངས་ནུག།
ཨ་ཇོ་གསོན་དང་གདོལ་པ་གཞོན་པ་ལགས། །རི་རྩེ་འདི་ནས་བསྐྱུར་ལོང་ཡོང་བ་འདུག།
ང་འཆི་ཁར་སྨོན་ལམ་ཚིགས་གསུམ་འདེབས་སུ་ཆུག །སྨོན་ལམ་ཐེབས་ན་ང་རང་བསམ་པ་རྫོགས།།
ཟེར་གསུངསམ་ལས་ ཁོ་རེ་ དེ་སྦེ་ཨིན་པ་ཅིན་ སྨོན་ལམ་བཏབ་ཤིག་ ཟེརཝ་ད་ལུ་ ལྷ་སྲས་རྒྱལ་བུ་གིས་སྨོན་ལམ་གྱི་མགུར་
དེ་སྦེ་གསུངས་ནུག།
ཆོས་སྐུ་ཀུན་ཏུ་བཟང་པོ་ལ་གསོལ་བ་འདེབས། །ལོངས་སྐུ་ཐུགས་རྗེ་ཆེན་པོ་ལ་གསོལ་བ་འདེབས།།
སྤྲུལ་སྐུ་པདྨ་འབྱུང་གནས་ལ་གསོལ་བ་འདེབས། །བདག་གི་སྨོན་ལམ་འགྲུབ་པར་བྱིན་གྱིས་རློབས།།
ཁྱད་པར་མཁའ་འགྲོ་སྡེ་ལྔ་དགོངས་སུ་གསོལ། །ཤར་རྡོ་རྗེ་རིགས་ཀྱི་མཁའ་འགྲོ་མ།།
སྐུ་མདོག་དཀར་མོའི་མདངས་དང་ལྡན། །དར་གྱི་ཅོད་པན་འཐིབས་སེ་འཐིབ།།
ཕྱག་གཡས་ཌཱ་རུ་ཁྲོ་ལོ་ལོ། །གཡོན་པས་དྲིལ་བུ་སི་ལི་ལི།།
ཞབས་གཉིས་བྲ་བརྡུང་ཆེམས་སེ་ཆེམས། །ཤར་ནས་དར་ཐག་དཀར་པོ་ཐོངས།།
ལྷ་སྲས་རྒྱལ་བུའི་ལམ་སྣ་ཆོས་ལ་དྲོངས། །ཨ་ལྕེ་ལྷ་ཅིག་ཀུན་ཏུ་བཟང་མོ་ལ་ཐུགས་རྗེ་གཟིགས།།
མིང་སྲིང་གཉིས་ལ་ཨ་མ་མེད་པས་ལེན། །ཡུམ་གྱི་མཆོག་འགྱུར་འགྲོ་བ་བཟང་མོ་ལགས།།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
མིང་སྲིང་གཉིས་ལ་ཐུགས་རྗེའི་སྤྱན་གཟིགས་དང་།།
ཟེར་གསུངས་ཏེ་ སྤྱན་ཆབ་ཤོརཝ་ལས་ གདོལ་པ་རྒན་ཤོས་དེ་ཡང་ སེམས་གནམ་མེད་ས་མེད་སྐྱོ་སྟེ་ མིག་ཆུ་ཐོན་སྦེ་
གདོལ་པ་གཞོནམ་དེ་ལུ་ དེ་སྦེ་སླབ་ནུག།
གདོལ་པ་གཞོན་པ་ང་ལ་ཚུར་ཉོན་དང་། །སྔར་བཤན་པ་རྒན་གཞོན་གཉིས་ཀྱིས་ཀྱང་།།
སྲས་ལྕམ་སྲིང་ཚེ་ཐར་བཏང་ནས་འདུག །དེ་བཞིན་ཉ་པ་གཉིས་ཀྱིས་ཀྱང་།།
མ་བསད་ཚེ་ཐར་བཏང་ནས་འདུག །ལྕམ་སྲིང་ཡབ་ཡུམ་གཉིས་པོ་བཞུགས་པའི་དུས།།
སྐུ་གཟུགས་གྲིབ་མ་ལ་ཡང་གོམ་མི་ནུས། །ད་ནི་གསད་པར་སེམས་ཀྱིས་ག་ལ་ཕོད།།
མིང་སྲིང་འདི་གཉིས་ཚེ་ཐར་གཏང་བ་དྲག།
ཟེར་སླབ་ད་ གདོལ་པ་གཞོན་པ་དེ་གིས་ དབའི་ཕོ་རྒན་མ་ ཁྱོད་རང་རྣམ་ཅོག་ཉན་ཞིག་ཁོ་རེ། ང་འཁོར་བ་ལུ་ གཅེས་
མི་འདི་རང་གི་སྲོག་ཨིན། ཕོ་རྒནམ་ཁྱོད་ཀྱིས་ བཀོ་མ་ནུམ་པ་ཅིན་ ང་གིས་བཀོ་གེ་མནོ་ཟེརཝ་ད་ གདོལ་པ་རྒས་ཤོས་
དེ་གིས་ ཁྱོད་རང་གི་སྐལཝ་ལྷ་སྲས་རྒྱལ་བུ་དེ་ཨིན། ངནི་ཤི་བའི་སྲོག་ལུ་འབབ་རུང་ ལྷ་ཅིག་ཚེ་ཐར་གཏང་ནི་ཨིན།
ཟེར་སླབ་སྟེ་ བཏང་ད་ནུག། དེ་ལས་ ལྷ་ཅིག་གིས་ དོལ་པ་གཞོན་པའི་གདོང་ཁར་སོང་ཞིནམ་ལས་ ཕྱག་འཚལ་ཏེ་དེ་སྦེ་
གསུངས་ནུག།
ཨ་ཇོ་གསོན་དང་གདོལ་པ་གཞོན་པ་ལགས། །ད་ལན་ལྷ་སྲས་མ་བསྐྱུར་གཏོང་རོགས་མཛོད།།
མིང་སྲིང་གཉིས་པོ་མ་ཤི་ཚེ་རིང་ན། །གདོལ་པ་ཁྱེད་ལ་རྔན་པ་མང་པོ་སྟེར།།
ཟེར་གསུངས་ཏེ་ སྤྱན་ཆབ་ལེ་ཤ་ཤོར་རུང་ ཁོ་གིས་གཏང་མ་བཏུབ་པས། དེ་ལས་ ལྷ་སྲས་ཀྱིས་ ཨ་ཞེམོ་ལུ་དེ་སྦེ་
གསུངས་ནུག།
ཨ་ལྕེ་གསོན་དང་ལྷ་ཅིག་ཀུན་བཟང་ལགས། །མིང་སྲིང་ཚེ་འདིར་མཇལ་བའི་རྟིང་མ་ཡིན།།
ཨ་ལྕེ་མ་ཤི་མི་ཡུལ་མུན་པ་དཀར། །ལྷ་སྲས་ང་ནི་ཇི་ལྟར་བྱེད་ན་ཡང་།།
ད་རེས་གཏོང་བའི་སྐལ་བ་མ་བྱུང་བས། །ཚེ་འདིར་མིང་སྲིང་མཇལ་བའི་རྟིང་མ་ཡིན།།
ཕྱི་མ་འོག་མིན་གནས་སུ་མཇལ་བའི་སྨོན་ལམ་འདེབས།།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཟེར་གསུངས་ཏེ་ སྤྱན་ཆབ་ཤོར་བའི་ངང་ལས་ ད་ནི་ཤི་རུང་ ང་ལུ་འགྱོད་པ་མེད། ད་ བཀོ་གནང་ ཟེར་གསུངསམ་ཅིག་
གདོལ་པ་གཞོནམ་དེ་གིས་ ལྷ་སྲས་སྙིང་དང་འདྲཝ་དེ་ ཕང་མར་འཐུ་སྟེ་ རྒྱ་གར་ཤིང་རིའི་བྱག་གུ་ལས་མར་ བཀོ་གཏངམ་
ད་ བར་སྣང་ཁམས་ལུ་ བྱ་བཟུམ་སྦེ་ལྡིང་ལོག་སོ་ནུག་གོ།
དེ་ལས་ ཡུམ་འགྲོ་བ་བཟང་མོ་གིས་ མཁའ་འགྲོའི་གླིང་
ལས་ སྤྱན་ཆབ་ཤོར་བའི་ངང་ལས་ སྤྲུལ་པ་སྣ་གཅིག་སྟོན་
ཏེ་ དང་པ་རང་བྱ་རྒོད་ཕོ་མོ་གཉིས་ལུ་ སྤྲུལ་སྦེ་ ལྷ་
སྲས་བྱ་རྒོད་ཕོ་དེ་གི་ གཤོགཔ་གུ་ལེནམ་ལས་ བྱག་ལུ་
སྐུ་གཟུགས་མ་གདབ་ཙམ་ཅིག་བྱུང་ནུག། བྱ་རྒོད་མོ་དེ་གིས་
ལྷ་ཅིག་ཀུན་བཟང་མེདཔ་འདྲ་བས་ཟེར་སླབ་སྟེ་ གར་སོང་
མེདཔ་ཡལ་སོ་ནུག།
དེ་ལས་ ལས་ཀྱི་དབང་གིས་ རྒྱ་མཚོའི་ནང་ལུ་འབབ་ནི་འབདཝ་ད་ ཡུམ་གྱིས་ཉ་སྦོམ་ཕོ་མོ་གཉིས་ལུ་སྤྲུལ་ཞིནམ་ལས་
ལྷ་སྲས་ཉ་ཕོ་གི་ གཤོགཔ་གུ་ལེན་ཏེ་ ཆུའི་འགྲོས་ཀྱིས་སྦེ་ སྐམ་ས་ལུ་བཏོནམ་ལས་ སྲོག་ལུ་ཉེས་སྐྱོན་མ་བྱུང་མས།
ཉ་མོ་དེ་གིས་ལྷ་ཅིག་ཀུན་བཟང་མེདཔ་འདྲ་བས་ ཟེར་སླབ་སྟེ་ཡལ་སོ་ནུག།
སྦྱོང་ལཱ།
ཀ༽ མིང་ཚིག་ལག་ལེན།
ཀྱེ་མ་བཟང་མོ་བདག་གི་སྡུག་བསྔལ་ལ། །ཀྱེ་ཧུད་ཀྱེ་ཧུད་ཇི་ལྟར་བྱས་ན་དྲག །ལྷ་ཅིག་ཀུན་བཟང་ང་ཡི་སྡུག་བསྔལ་ལ། །
ཡུམ་འགྲོ་བ་བཟང་མོ་དགུང་ལ་ཡལ་བའི་དུས། །བསོད་ནམས་མེད་པའི་མིང་སྲིང་གཉིས་པོ་ལུས། །ཡབ་ཆེན་རྒྱལ་པོ་བཙོན་ལ་
བཙུགས་པའི་དུས། །སྦྱིན་འབྲས་མེད་པའི་མིང་སྲིང་གཉིས་པོ་ལུས། །ལྷ་སྲས་རྒྱལ་པོ་ལམ་གྲོགས་གཤེགས་པའི་ཚེ། །འཆི་
འབྲས་མེད་པའི་སྡུག་བསྔལ་ཅན་མ་ལུས། །ཀྱེ་མ་ཀྱེ་མ་བདག་གི་སྡུག་བསྔལ་ལ། །ང་ནི་འདི་འདྲའི་སྡུག་བསྔལ་མྱོང་བ་ལས།།
ཁ་སང་སྡིག་སྤྱོད་ཉ་པ་སྤུན་གཉིས་ཀྱིས། །རྒྱ་མཚོ་ཆེན་པོ་དེ་ལ་མི་བསྐྱུར་བ།།
. འོག་གི་ རྫོང་ཁའི་འགྲེལ་བཤད་ཚུ་ ལྷག་ཞིན་ན་ དེའི་དོན་དང་མཐུན་པའི་ཆོས་སྐད་ཀྱི་མིང་ཚིག་ ལྟག་གི་ཚིགས་བཅད་
ནང་ལས་ འཚོལ་ཏེ་བྲིས།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
- ས་གནས་ཅིག་ནང་ལྷོད་པའི་དོན། - བསོད་བདེ་བསོད་ནམས་མེད་པའི་དོན། - གནམ་ཁ་ལུ་སླབ་ཨིན།
- རང་ལུ་གོ་ནི། - མཐོ་ས་ལས་དམའ་སར་བཀོ་ནི།
. ཤ་བ་ཨ་པ་ཡིན་ཟེར་སྔོན་ལ་འགྲོ། །ཤ་བ་ཨ་མ་ཡིན་ཟེར་རྗེས་ལ་འགྲོ། །ཤ་ཕྲུག་ཚོགས་བསགས་ཕ་མའི་བར་ན་འདུག།
བྱོལ་སོང་ཡིན་ཀྱང་མ་བུའི་འདུ་ཤེས་འདུག། ཟེར་བའི་དཔེ་ལུ་ གཞི་བཞག་སྟེ་ དོན་ངོ་མ་ ཚིགས་བཅད་ཀྱི་ཐོག་
ལས་ རྩམས།
. དོན་ཚན་ལྔ་པའི་ནང་ལས་ ཁྱོད་ཀྱིས་ཤེས་པའི་ཆོས་སྐད་ཀྱི་མིང་ཚིག་གསརཔ་ དེ་ཅིག་ ཐོ་བཀོད་དེ་ འགྲེལ་པ་རྫོང་
ཁའི་ནང་བྲིས།
. དོན་ཚན་ལྔ་པའི་ནང་ མིང་སྲིང་གཉིས་ལུ་ བྱུང་པའི་གནས་སྟངས་བཟུམ་ ཁྱོད་ཀྱི་མི་ཚེ་ནང་ཡང་ འབྱུང་པ་ཅིན་ དེ་ལུ་ གདོང་ལེན་
ག་དེ་སྦེ་འབད་ནི་སྨོ? ཐབས་ལམ་ དེ་ཅིག་བྲིས།
. རྣམ་ཐར་ནང་ཡོད་པའི་ དགུང་ལོ་ བཞེས་ཡོད་པའི་ ལྷ་སྲས་ཀུན་ཏུ་ལེགས་པ་དང་ ད་རེས་ནངས་པའི་དུས་ལུ་ ལོ་ ལང་མི་
ཨ་ལུ་ཚུའི་ བྱ་སྤྱོད་དང་ མནོ་བསམ་གཏང་ཐངས་ཀྱི་ཁྱད་པར་ ག་དེ་སྦེ་ར་འདུག་གོ? སྡེ་ཚན་ནང་ལུ་ གོ་སྡུར་འབད་
དེ་བྲིས།
. སྲས་སྲསམོ་གཉིས་ལུ་ ན་ཚོད་ཆུང་བའི་བསྒང་ལས་ར་ ནེ་ཚུན་ཚོད་ཀྱི་སྡུག་བསྔལ་བྱུང་མི་འདི་ལུ་ ཁྱོད་ཀྱིས་ཡིད་ཆེས་
བསྐྱེད་ཚུགས་པས་ག? ག་ཅི་སྦེ?

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
དོན་ཚོན་དྲུག་པ།
ལྷ་སྲོས་ཀུན་ཏུ་ལེགས་པ་ པདྨ་ཅན་གྱི་རྒྱལཔོ་མཛོད་ཚུལ།
དེ་ལས་ ལྷ་སྲས་དེནི་ རྒྱ་མཚོའི་མཐའ་མར་ གཟུགས་འདར། ག་ཏེ་ཡང་འགྱོ་མ་ཤེས་པར་ སྤྱན་ཆབ་ཤོར་ཡི་ར་ ལམ་
རྒྱུས་ནི་མེད་མནོ་སྟེ་ བཞུགས་ཡོདཔ་ད་ལུ་ ཡུམ་གྱིས་གཡུས་པདྨ་ཅན་ལས་ བྱ་བག་བྲ་ཁ་སླབ་ཤེས་མི་ཅིག་ལུ་སྤྲུལ་ཏེ་
འགྲོས་ཀྱིས་བཏང་ རྒྱལ་བུའི་གདོང་ཁར་འཕུར་འོངས་ཞིནམ་ལས་ དེ་སྦེ་ཞུ་ནུག།
འདི་ན་བཞུགས་པའི་ཡིད་འོང་བྱིས་པ་ལགས། །ཁྱེད་རང་ཡོང་བ་དང་པོ་གང་ནས་ཡོང་།།
དོ་ནུབ་བཞུགས་པའི་གནས་ནི་གང་དུ་བཞུགས། །ཡབ་ཡུམ་གཉིས་ཀྱི་མཚན་ལ་ཇི་སྐད་ཟེར།།
ཁྱོད་ལ་མིང་སྲིང་ཚེ་འདའ་ཅི་འདྲ་ཡོད།།
ཟེར་ཞུཝ་ད་ སྲས་ཀྱིས་ ལན་དེ་སྦེ་གསུངས་ནུག།
སྨྲ་མཁན་འདབ་ཆགས་ནེ་ཙོ་ཁྱོད་ཀྱིས་ནི། །ང་ལ་སྙིང་ཚིམ་བྱེད་རྒྱུ་ཨེ་ཡིན་ནམ།།
ང་ནི་གཅིག་ཏུ་དལ་འབྱོར་མི་ལུས་ཐོབ། །གཉིས་སུ་མི་དབང་རྒྱལ་པོའི་སྲས་སུ་འཁྲུངས།།
གསུམ་དུ་བདུད་ཀྱི་བར་ཆད་བྱུང་ལགས་ཏེ། །ཡུམ་མཆོག་འགྲོ་བ་བཟང་མོ་དགུང་ལ་ཡལ།།
ཡབ་ནི་བདུད་མོས་བཙོན་དུ་བཙུགས་ནས་མེད། །ཨ་ལྕེ་མིང་ལ་ལྷ་ཅིག་ཀུན་བཟང་ཟེར།།
ང་ཡི་མིང་ལ་ཀུན་ཏུ་ལེགས་པ་ཟེར། །བདུད་མོས་བཤན་པ་སྤུན་གཉིས་གསོད་དུ་བཏང་།།
བཤན་པས་ལྡུམ་རར་རྩེད་མོར་ཕྱིན། །བདུད་མོས་མཐོང་ནས་ཉ་པའི་ལག་ཏུ་སྤྲད།།
ཉ་པ་གཉིས་ཀྱིས་རྒྱ་མཚོའི་འགྲམ་དུ་འཁྲིད། །སྨོན་ལམ་བཏབ་པས་ཉ་པ་སྐྱོ་བ་བསྐྱེད།།
ཉ་པས་མ་བསད་ཚེ་ཐར་བཏང་ནས་བྱུང་། །རྒྱ་གར་ཤར་གྱི་ནགས་ཁྲོད་མཐུག་པོར་ཕྱིན།།
ནགས་ཀྱི་དཀྱིལ་ནས་བདུད་མོའི་བློན་པོས་ཟིན། །སྡིག་ཅན་གདོལ་པ་སྤུན་གཉིས་ལག་ཏུ་བསྐུར།།
གདོལ་པ་གཞོན་པས་ཤིང་རིའི་གཡང་ལ་བསྐྱུར། །བར་སྣང་མཐོང་ནས་རྒོད་པོའི་གཤོག་སྟེང་བླངས།།
བྲག་ལ་མ་བརྡབས་ཙམ་ལ་རྒྱ་མཚོར་ལྷུང་། །རྒྱ་མཚོའི་ནང་ནས་ཉ་མོའི་གཤོག་སྟེང་བླངས།།
སྐམ་ལ་བཏོན་ནས་སྲོག་སྐྱོན་མ་བྱུང་ཙམ། །དང་པོ་ཡོང་བ་མན་ཌལ་སྒང་ནས་ཡོང་།།
དོ་ནུབ་སྡོད་པ་རྒྱ་མཚོའི་འགྲམ་དུ་བསྡད། །ཁ་ལ་ཟས་དང་ལུས་ལ་གོས་ནི་མེད།།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
བདག་ལ་ནེ་ཙོ་ཁྱོད་ཀྱིས་གྲོགས་ཤིག་གྱིས།།
ཟེར་གསུངསམ་ད་ དེ་ལས་ བྱ་བག་བྲ་གིས་ ངེའི་རྟིང་བདའ་བྱོན་ཤིག་ ཟེར་ཞུ་སྟེ་ ལམ་འགྲོས་ཀྱིས་བཏང་ ཧེ་མར་སོང་ནུག།
ལྷ་སྲས་དེ་ཡང་ བྱ་བག་བྲའི་རྟིང་བདའ་བྱོནམ་ད་ ད་རུང་བྱ་བག་བྲ་གིས་གདོང་བསྐོར་ཏེ་ ལྷ་སྲས་ལུ་དེ་སྦེ་ཞུ་ནུག། གཡུས་
པདྨ་མ་ཅན་གྱི་མི་དེ་ཚུ་ ལྷ་འཕགས་པ་ཐུགས་རྗེ་ཆེན་པོ་ལུ་མོས། ཨ་རྟག་རང་སྙིང་པོ་ཡི་གེ་དྲུག་མ་ནི་དེ་རང་བགྱང་མི།
དེའི་སྟོབས་ཀྱིས་འཁོར་བ་སྟོང་སྟེ་ རྒྱལ་བརྒྱུད་རྫོགས་ཞིནམ་ལས་མེད། ད་ཁྱོད་གཡུས་པདྨ་ཅན་གྱི་ རྒྱལཔོ་མཛད་པ་ཅིན་
ལེགས་ཤོམ་མི་འོང་ག་ཟེར་ཞུཝ་ད་ ལྷ་སྲས་ཀྱིས་བྱ་བག་བྲ་ལུ་དེ་སྦེ་གསུངས་ནུག།
ང་གིས་རྒྱལཔོ་ལྕོགས་ནི་ཨིན་པས་ག? ཟེར་གསུངསམ་ད་ བྱ་བག་བྲ་གིས་ ཕྱོགས་བཞི་ལུ་ཕྱག་འཚལ་དོ་བཟུམ་ མགུ་ཏོ་
གུར་གུར་ཚར་རེ་འབདཝ་ལས་ ལྷ་སྲས་ཀྱིས་ཡང་ དེ་བཟུམ་ཕྱག་འཚལ་བའི་ཚུལ་མཛདཔ་ད་ དེ་ལས་ བར་སྣང་ཁམས་
ལས་ ན་བཟའ་འཇའ་སྨུག་ཅིག་དང་། སྐུ་བཅིངས་ལེགས་ཤོམ་ཅིག། ཞབས་ལྷམ་ཀོ་དཀར་ཅིག། དབུ་རས་ཁ་གང་དང་བཅས་
བར་སྣང་ཁམས་ལས་རང་བཞིན་གྱིས་བྱུང་མི་འདི་ བྱ་བག་བྲ་གིས་དབུ་རས་ཁ་གངམོ་དེ་ དབུ་ལུ་ཕུལ། ན་བཟའ་འཇའ་སྨུག་
དེ་ རྒྱལ་སྲས་ཀྱི་སྐུ་ལུ་བཞེས། སྐུ་བཅིང་དེ་སྐེདཔ་ལུ་བཅིངས། ཞབས་ལྷམ་ཀོ་དཀར་དེ་ ཞབས་ལུ་བཞེས་ཞིནམ་ལས་
ལྷ་སྲས་ཀྱིས་བྱ་བག་བྲ་ལུ་ དེ་སྦེ་གསུངས་ནུག། ང་གིས་པདྨ་ཅན་གྱི་ རྒྱལཔོ་ལྕོགས་ནི་ཨིན་མས་ག? ཟེར་གསུངསམ་ད་
བག་བྲ་གིས་ ལྕོགས་པས་ལགས་ཟེར་ཞུ་ནུག། དེ་ལས་ བག་བྲ་དེ་གིས་ ལམ་མགྱོགས་སུ་འབད་སོང་ཞིནམ་ལས་ བྲམ་
ཟེ་སྒོམ་ཆེན་ཅིག་ཡོད་སར་ལྷོད་དེ་ དེ་སྦེ་ཞུ་ནུག།
ང་བཅས་ར་པདྨ་ཅན་པའི་ རྒྱལ་བརྒྱུད་རྫོགས་ཏེ་མེད་མི་འདི་ལུ་ འཕགསཔ་ཐུགས་རྗེ་ཆེན་པོའི་སྤྲུལ་པ་ དགུང་ལོ་གསུམ་
བཞེས་མི་ཅིག་ ཤིང་ཙན་དན་སྡོང་པོའི་གྱིབ་མ་ནང་བཞུགས་ནུག། དེ་ གདན་འདྲེན་ཞུ་ཞིནམ་ལས་ པདྨ་ཅན་གྱི་རྒྱལ་པོར་ཁྲི་
མངའ་གསོལ་བ་ཅིན་ ལེགས་ཤོམ་མི་འོང་ག? ཟེར་ཞུཝ་ད་ བྲམ་ཟེ་སྒོམ་ཆེན་དེ་ སེམས་དགའ་དྲགས་ཏེ་ལགཔ་གི་
འཁརཝ་དེ་ཡང་ བཀོ་བཞག་སྦེ་ གཡུས་པདྨ་ཅན་ལུ་སོང་ཞིནམ་ལས་ གྲོང་ཁྱེར་ཐེངས་གསུམ་ བསྐོར་ར་རྐྱབ་སྟེ་ དེ་སྦེ་
སླབ་ནུག། ང་བཅས་ར་ གཡུས་པདྨ་ཅན་གྱི་མི་དེ་ཚུ་ ལྷ་འཕགས་པ་ཐུགས་རྗེ་ཆེན་པོ་ལུ་མོསཔ་ཨིནམ་ལས་ ཐུགས་རྗེ་ཆེན་
པོའི་སྤྲུལ་པ་ དགུང་ལོ་གསུམ་བཞེས་མི་ཅིག་ ཤིང་ཙན་དན་སྡོང་པོའི་གྱིབ་མ་ནང་བཞུགས་ནུག། ཟེར་ང་ལུ་མིའི་ཁ་སླབ་
ཤེས་མི་ བྱ་བག་བྲ་ཅིག་གིས་ ལུང་བསྟན་བྱུང་ཡི། དེ་ པདྨ་ཅན་གྱི་རྒྱལཔོ་ལུ་གདན་འདྲེན་ཞུ་བ་ཅིན་ མངའ་ཐང་ལོངས་
སྤྱོད་རྒྱས་འོང་། ཟེར་སླབ་ད་ པདྨ་ཅན་གྱི་མི་ཚུ་ག་ར་འཛོམས་ཏེ་ རྒྱལ་བརྒྱུད་རྫོགས་མི་དེ་ལུ་ ཧིང་ཚིམ་འབད་མི་བྲམ་ཟེ་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
སྒོམ་ཆེན་ ཁྱོད་མ་གཏོགས་ག་ཡང་མི་འོང་། ད་ ཁྱོད་གསད་ར་གསད་ནི་ཨིན་ཟེར་ འར་འུར་ཚབ་ཚུབ་བཏང་སྟེ་ཐོན་འོངམ་ད་
མི་ལ་ལུ་ཅིག་གིས་ དེ་སྦེ་མ་འབད་ཤིག། མི་རྒསཔོ་གིས་སླབ་མི་དེ་ལུ་ཉན། བྱ་གཤོག་སྒྲོ་ལུ་བལྟ། ཟེར་སླབ་ཨིན། མི་
སྐད་ཤེས་མི་བྱ་བག་བྲ་གིས་ ལུང་བསྟན་བྱུང་བྱུངམ་ཨིན་མས། ཟེརཝ་ལས་ མི་ཚུ་ག་ར་བལྟ་བར་སོངམ་ད་ ཤིང་ཙན་དན་སྡོང་
པོའི་གྱིབ་མ་ན་ ལྷ་སྲས་བཞུགསཔ་མཐོང་སྟེ་ མི་དེ་ཚུ་ག་ར་ སེམས་དགའ། ངལ་རངས་སྦེ་ དེ་ནི་གཡུས་པདྨ་ཅན་ལས་
ཆིབས་རྟ་ངང་པ་གསེར་ལྡན་ལུ་ སྒ་ཆས་ལེགས་ཤོམ་བཀལ་ཏེ་ གདུགས། རྒྱལ་མཚན། བ་དན། བླ་བྲེ། རོལ་མོའི་བྱེ་
བྲག། སྤོས་དང་བཅསཔ་ཞབས་བསུ་ གསེར་སྦྲེང་དེ་ཚུ་ བསམ་གྱིས་མ་ཁྱབ་པའི་ཐོག་ལས་གཡུས་པདྨ་ཅན་ལུ་ གདན་འདྲེན་
ཞུ་སྟེ་ གསེར་ཁྲིར་མངའ་གསོལ་འབདཝ་
ལས་ མངའ་འབངས་ལོངས་སྤྱོད་ཚུ་ ཧེ་མ་
བ་ཡང་དར་ཞིང་རྒྱས་ནུག།
དེ་ལས་ ལྷ་ཅིག་གི་ཐུགས་བསམ་ལུ་ ངེའི་
དོན་ཧིང་དང་འདྲ་བའི་ ལྷ་སྲས་འདིནི་ རྒྱ་
གར་ཤིང་རིའི་བྱག་གུ་ལས་མར་ བཀོ་བཏང་
སྟེ་མེད། ད་ ང་ཡང་ལྕེབས་ཏེ་ཤི་དགོ་པས་
མནོ་ ལྕེབས་ནི་འབདཝ་ད་ མོ་ཚེ་ཐར་གཏང་མི་ གདོལ་པ་རྒས་ཤོས་ཀྱིས་ ལྕེབས་མ་བཅུག་པར་ ཁོ་གིས་ལྷ་ཅིག་ཀུན་
ཏུ་བཟང་མོ་ རྒྱབ་ཁར་འབག་སྟེ་ རི་མགུ་ལས་མར་ བབས་འགྱོ་བའི་བསྒང་ ཁོ་གི་མནོ་བསམ་ལུ་ ང་ཚེ་སྔ་མ་ ལས་ངན་
པ་བསགས་བསགས་པའི་ རྣམ་སྨིན་གྱིས་ ད་ལྟོ་སྡིག་ཅན་གདོལ་པའི་ལུས་སུ་སྐྱེས། ཚེ་འདི་ལུ་ཡང་ སྡིག་པ་ལེ་ཤ་བསགས་
པའི་ཁར་ སྲས་ སྲསམོ་སྤུན་ཆ་གཉིསཔོ་ དེ་ཚུན་ཚོད་འོ་བརྒྱལ་བཅུག། ད་ ང་ཤིཝ་ད་ རྡོ་རྗེ་དམྱལ་བ་མ་གཏོགས་ འགྱོ་
ས་མེད། དེ་བ་འདི་ཤིཝ་དྲག་མནོ་སྟེ་ ལྷ་ཅིག་ཀུན་ཏུ་བཟང་མོ་དེ་ ས་ཁར་ཕབས་བཞག་སྦེ་ ཁོ་ར་ལུ་ གྱི་མཐོ་གང་འབད་
མི་ཅིག་ཡོདཔ་མས། དེ་ ཁོ་རང་གི་གཟུགས་ཁར་རྐྱབ་སྟེ་ ཤི་བའི་སྲོག་ལུ་ཐུག་ནི་འབདཝ་ད་ ལྷ་ཅིག་གི་ཐུགས་ལུ་ ང་
བུམོ་སྤྱང་ཀམོ་འདི་བཟུམ་ཅིག་གི་དོན་ལས་ ཁོ་ སྐྱེས་པ་ཕོ་སྐྱེས་ཀྱི་སྲོག་བཅད་པ་མི་བཏུབ་མནོ་སྟེ་ ལྷ་ཅིག་གི་ཕྱག་ དར་
ལས་འཇམ་མི་དེ་གིས་ གདོལ་པའི་ལགཔ་ བྱའི་སྡེའུ་ཞགས་ལས་རྩུབ་མི་དེ་ལུ་བཟུང་སྦེ་ སྦྱངམ་མེ་ནང་མཆོང་དོ་བཟུམ་
སྦེ་ ངེའི་སྲོག་ལུ་མ་བབས་ཁྱོད་ཀྱིས་འབད་འབདཝ་ཨིན། ཁྱོད་ཀྱིས་སྲོག་ལུ་མ་བབས་ཡང་ ང་གིས་འབད་དགོ། རང་སྲོག་
རང་གིས་བཅད་པ་ཅིན་ ཚེ་ལོ་ལྔ་བརྒྱ་ཚུན་ཚོད་དེ་བཟུམ་ འབད་དགོཔ་ཨིན། ཁྱོད་ཤི་ནིའི་མནོ་བསམ་ རྩ་ལས་རང་མ་གཏང་
ཞིག་ཟེར་གསུངས་ནུག། དེ་ལས་ ཁོ་ཡར་ལོང་སྟེ་ མིག་ཆུ་ཤོར་ཡི་ར་ སྦེ་ཞུ་ནུག།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཀྱེ་མ་གསོན་དང་ལྷ་ཅིག་ཀུན་བཟང་ལགས། །འདི་རུ་མ་བཞུགས་པདྨ་ཅན་དུ་བྱོན།།
འདི་ནས་ལ་གཅིག་རྒྱབ་པའི་ཕར་རྒྱབ་ན། །པདྨ་ཅན་གྱི་འབྲག་སྡེ་ཆེན་པོ་ཡོད།།
དེ་ལ་ཟས་སྐོམ་སློང་དུ་བྱོན་པར་ཞུ།།
ཟེར་ཞུ་ཞིནམ་ལས་ ཁོ་ཡང་སེམས་སྐྱོ་ཡི་ར་ གཡུས་ཁར་ལོག་ཡར་སོ་ནུག། དེ་ལས་ ལྷ་ཅིག་ཀུན་བཟང་མོ་ རི་གི་
ལོགས་ལས་མར་བབས་ཏེ་བྱོནམ་ད་ སྔོན་མའི་ཉ་རོགསཔ་སྤུན་གཉིས་ཀྱིས་ཡང་ ལ་ལུང་ལེ་ཤ་ལུ་འཁྱིད། བདུདམོ་གི་བློན་
པོ་དེ་ཚུ་གིས་ཡང་ ལ་ལུང་ལེ་ཤ་ལུ་འཁྱིད། ད་རུང་གདོལ་པ་སྤུན་གཉིས་ཀྱིས་ཡང་ ལ་ལུང་ལེ་ཤ་ལུ་འཁྱིད་སོངམ་ལས་ དེ་
གིས་སྦེ་ཞབས་བསྙུངས་ཏེ་ བྱོནམ་མ་ཚུགས་པར་ རི་ལོགས་དེ་ཁར་ལུསཔ་ད་ ལྷའི་བུམོ་ཅིག་གིས་ པུས་མོ་ཁ་ལས་འཇིབས་
བཏངམ་ལས་ ཞབས་བསྙུངས་མི་འདི་དྲག་ནུག།
དེ་ལས་ ལྷ་ཅིག་གི་ཐུགས་ལུ་ ངེའི་སྙིང་དང་འདྲ་བའི་ལྷ་སྲས་དེ་ ཤིང་རིའི་བྱག་གུ་ལས་མར་བཀོ་གཏང་མི་ རི་དེ་གི་རྩ་བར་
རབ་ སྐུ་ཕུང་ངོ་མ་དང་མཇལ་ཚུགསཔ་ཅིག་མི་འོང་ག་སྨོ? དེ་སྦེ་མ་འབྱུང་རུང་ཡང་ དབུ་སྐྲ་དང་སྐུ་རུས་འདྲཝ་ དུམ་གྲ་རེ་
ཡོདཔ་འོང་མནོ་སྟེ་ རི་ལོགས་དེ་ལས་མར་བབས་བྱོནམ་ལས་ མཚོ་གི་མཐའ་མར་ཕེབས་ད་ དེ་ཁར་ ལྷ་སྲས་ཀྱི་སྐུ་ཕུངནི་
མིན་འདུག། གཞན་ མི་ནག་ཅན་ ཁྲིམས་སྦོམ་ཕོག་མི་ཚུ་ བྱག་གུར་བཀོ་བཀོཝ་གི་ རུ་ཏོ་དཀར་ནག་ཁྲ་གསུམ་ལེ་ཤ་ཅིག་
མཐོང་ནུག། དེ་ལས་ ལྷ་སྲས་ཀྱི་དབུ་སྐྲ་དང་སྐུ་རུས་ འདི་ཨིན་མས་མནོཝ་ཅིག་ཡང་མིན་འདུག། ཨིན་རུང་སྐྱ་ཐུང་ཀུ་དང་
རུ་ཏོ་ཆུང་ཀུ་དེ་ཚུ་ འཐུ་འབག་ཞིནམ་ལས་ བྲམ་ཟེ་སྒོམ་ཆེན་ཅིག་བཞུགས་ཡོད་མི་དེ་ཁར་སོང་སྟེ་ ལྷ་སྲས་ཀྱི་དོན་ལུ་ ཚྭ་
ཚྭ་ལོ་གྲངས་བཏབ་སྦེ་ མཆོད་རྟེན་གྱི་ནང་ལུ་ གདན་དྲངས་ཏེ་ ཕྱག་དང་བསྐོར་ར་ལེ་ཤ་མཛད་བཞུགས་ནུག་གོ།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
དྲི་བ།
. རང་སྲོག་རང་གིས་བཅད་པ་ཅིན་ ཚེ་ལོ་ལྔ་བརྒྱའི་བར་ན་ཚུན་ཚོད་ དེ་བཟུམ་འབད་དགོཔ་ཨིན། ཟེར་གསུངས་ཏེ་འདུག། དེ་
ལུ་གཞི་བཞག་སྟེ་ ཁྱོད་རའི་ཆ་རོགས/སྤུན་ཆ/ངོ་ཤེསཔ་ རང་སྲོག་གཅད་ནི་གུར་ལྷོད་པ་ཅིན་ དེ་ལུ་ བསླབ་བྱ་ག་དེ་སྦེ་
ར་བྱིན་ནི་ཨིན་སྨོ? གནད་དོན་ཁག་  དེ་ཅིག་བྲིས།
. འོག་གི་ དོན་ཚན་གང་རུང་གི་ཐོག་ལུ་ སློབ་ཕྲུག་ཚུ་སྡེ་ཚན་ནང་རྡོག་ རྩོད་སྡུར་འབད།
ཀ) རྣམ་ཐར་ནང་ལུ་ ཡུམ་འགྲོ་བ་བཟང་མོ་ མཁའ་འགྲོའི་ཡུལ་ལུ་བྱོན་སོ་རུང་ སྲས་སྲསམོ་གཉིས་ལུ་ སྐྱིད་
སྡུག་ཕོགཔ་ད་ ལོག་ཅི་ར་ སྤྲུལ་པ་བྱོན་ཏེ་ ཆ་རོགས་མཛད་མི་འདི་ལུ་ ཡིད་ཆེས་ཡོད་མེད་སྐོར།
ཁ) མཁའ་འགྲོ་མ་འགྲོ་བ་བཟང་མོ་ལུ་ བདུད་ཀྱི་བར་ཆད་འོངམ་ད་ མཁའ་འགྲོའི་ཡུལ་ལུ་ འཕུར་འབྱོན་ནི་དང་།
འཕུར་མ་བྱོན་པར་ སྤྱིར་འཛམ་བུ་གླིང་གི་དོན་ལུ་དང་ ལྷག་པར་རྒྱལཔོ་དང་ སྲས་སྲསམོ་ཚུའི་ དོན་ལུ་
བཞུགས་ནི་གཉིས་ལས་ ག་འདི་ ཁག་ཆེ་ག།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
དནོ ་ཚོན་བདུན་པ།
ལྷ་སྲོས་མིང་སྲིང་གཉིས་ ལོག་སྟེ་རང་ མཇལ་ཕྲད་འབྱུང་བའི་སྐོར།
དེ་ལས་ པདྨ་ཅན་གྱི་ མི་སྡེ་ཚན་སྦོམ་ཅིག་ཡོདཔ་ལས་ དེ་ལུ་ཞལ་གཟིགས་སྦེ་ ཟ་བཏུང་ལྷང་པར་བྱོན་ཏེ་ སྤྱང་ཀམོ་
ལས་ངན་ཅན་མ་ང་ལུ་ བཞེས་སྒོ་ཅིག་གསོལ་རས་ཞུ་གེ་ཟེར་གསུངསམ་ད་ མི་ཅིག་གིས་ཟ་བཏུང་བྱིན་ཏེ་ ལྷང་སྡོད་པའི་བར་
ན་ལུ་ རྒྱབ་ཁ་ལས་ཞབས་གུར་ རོ་ཁྱི་གིས་སོ་བཏབ་སྟེ་ཟླཝ་གསུམ་ དེ་ཁ་ར་ལུས་སོ་ནུག། དེ་ལས་ དུམ་གྲ་ཅིག་
དྲགཔ་ད་ ཨམ་སྲུ་དེ་ཚུ་གིས་ ལྷན་པ་དཀར་ནག་ཁྲ་གསུམ་བཏབ་བཏབ་པའི་ སྦྱེན་པོ་གཅིག་བྱིན་པ་གིས་མ་ཚད་ ད་རུང་
གཞན་རོ་ཁྱི་བསྲུང་ནིའི་འཁརཝ་གཅིག་དང་ ཕོརཔ་གཅིག་བྱིན་ཏེ་ ད་ བུམོ་ཁྱོད་ར་ ནཱ་ལས་ཕར་ལ་གཅིག་བརྒལ་འགྱོཝ་ད་
པདྨ་ཅན་གྱི་རྒྱལ་པོའི་ཕོ་བྲང་ཡོད། པདྨ་ཅན་གྱི་མི་དེ་ཚུ་ སེམས་དགེ་བའི་ཆོས་ལུ་དཀར། ལྷ་ཅིག་ཁྱོད་ར་ དེ་ཁར་ལྷངམ་རྐྱབ་
པར་བྱོན་ཟེར་ ལམ་ཡང་སྟོན་བྱིན་ནུག།
དེ་ལས་ ལྷ་ཅིག་དེ་ སྤྱན་ཆབ་ཤོར་བའི་ངང་ལས་ པདྨ་ཅན་གྱི་རྒྱལ་པོའི་ཕོ་བྲང་སྐོར་ར་རྐྱབ་སྟེ་ སྐད་ཕྱ་སི་སི་སྦེ་ གདངས་
རིངམོ་འཐེན་ཏེ་དེ་སྦེ་ཞུ་ནུག། ཀྱེ་མ་མངའ་བདག་རྒྱལ་པོ་བདག་ལ་དགོངས། སྤྱང་ཀ་མོ་ལས་ངན་ཅན་མ་ང་ལུ་ ཟས་ནོར་
རྒྱན་ཆ་བགོ་ལ་དེ་ཚུ་ གསོལ་རས་གནང་ཟེར་ཞུཝ་ད་ ལྷ་སྲས་ ཕོ་བྲང་གི་སྟེང་ཐོག་ལུ་ ཞབས་སྐོར་གནང་སྟེ་བཞུགས་
ཡོད་སར་ ཨ་ཞེམོ་ལྷ་ཅིག་གི་གསུང་དེ་ དཔག་ཆེན་གྱིས་མདའ་འཕང་དོ་བཟུམ་ སྙན་ལུ་གོ་སྟེ་ ངེའི་ཨ་ཞེམོ་གི་གསུང་ཅོག་
ར་འཐདཔ་ཅིག་ཨིན་པས་སྨོ། ཟེར་བའི་རྣམ་རྟོག་ཅིག་ ཐུགས་ལུ་འཆརཝ་ལས་ ལྷ་སྲས་ཀྱིས་ བློན་པོ་ཟླཝ་བཟང་པོ་ལུ་
དེ་སྦེ་གསུངས་ནུག། བློན་པོ་ སོང་ཞིག་ ཕོ་བྲང་གི་སྒོ་ཁར་ཡོད་མི་ སྤྱང་ཀམོ་འདི་ གཡུས་ག་ཏེ་ལས་ཨིན་ན? ཕམ་
སྤུན་ཆ་དེ་ཚུ་ ག་དེ་སྦེ་ཡོད་ག? དྲིས་ཤིག། ཟེར་གསུངསམ་ད་ དེ་འཕྲོ་ལས་ བློན་པོ་གིས་ ཕོ་བྲང་སྒོ་ཁར་བྱོན་ཞིནམ་
ལས་ སྤྱང་ཀམོ་དེ་ལུ་ དྲི་བ་དེ་སྦེ་གསུངས་ནུག།
སྤྲང་མོ་ཡོང་ཡོང་གང་ནས་ཡོང་། །བར་དུ་ཕྱིན་ཕྱིན་གང་དུ་ཕྱིན།།
མཐའ་མ་འགྲོ་བ་གང་དུ་འགྲོ། །ཕ་མ་སྤུན་ཟླ་ལ་སོགས་པ།།
གཉེན་འཁོར་ཅི་དང་ཅི་འདྲ་ཡོད། །ང་ལ་མ་གསང་དྲང་པོར་ཤོད།།
གཏམ་ལན་མངའ་བདག་རྒྱལ་པོ་ཆེ། །ཁོང་ལ་ངེས་པར་ཞུ་དགོས་ཡོད།།
ཟེར་གསུངསམ་ད་ ཨ་ཞེམོ་ལྷ་ཅིག་གིས་ བློན་པོ་ལུ་ལན་ དེ་སྦེ་ཞུ་ནུག།
ཀྱེ་མ་གསོན་དང་བློན་པོ་ཆེན་པོ་ལགས། །བདག་གི་ཡུལ་ནི་མན་ཌལ་སྒང་ནས་ཡིན།།
ཡབ་ཀྱི་མཚན་ལ་ཀཱ་ལ་དབང་པོ་ཞུ། །དེ་ནི་བདུད་མོས་བཙོན་ལ་བཅུག་ནས་མེད།།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཡུམ་གྱི་མཚན་ལ་འགྲོ་བ་བཟང་མོ་ཞུ། །དེ་ནི་དགུང་སྔོན་མཐོངས་ལ་འཕུར་ནས་མེད།།
མིང་པོའི་མཚན་ལ་ལྷ་སྲས་རྒྱལ་བུ་ཟེར། །དེ་ནི་ཤིང་རིའི་གཡང་ལ་བསྐྱུར་ནས་མེད།།
བདག་གི་མིང་ལ་ལྷ་ཅིག་ཀུན་བཟང་ཟེར། །ཁ་ལ་ཟས་དང་ལུས་ལ་གོས་ནི་མེད།།
བློན་པོ་ཆེན་པོར་གསོལ་རས་ཞུ་རོགས་མཛོད།།
ཟེར་གསུངས་ཏེ་ སྤྱན་ཆབ་ལེ་ཤ་ཤོར་ཡི་ར་ ཕྱག་ཕུལ་ནུག། དེ་ལས་ བློན་པོ་ཕོ་བྲང་ནང་ལུ་ ལོག་སོང་སྟེ་ ལྷ་སྲས་ལུ་
ཨ་ཞེམོ་ལྷ་ཅིག་གི་ ལོ་རྒྱུས་དེ་ཚུ་ག་ར་ཞིབ་གསལ་འབད་ཞུཝ་ད་ ལྷ་སྲས་དེ་ཡང་ སྤྱན་ཆབ་ཤོར་བའི་ངང་ལས་ ང་ཡང་
དང་པོ་མན་ཌལ་སྒང་ལས་ཨིན། ངེའི་ཨ་ཞེམོ་དེ་ཨིན་པས། ཟེར་གསུངས་ཏེ་ ཨས་ཁུག་རིངམོ་ཚུ་ལས་བབས། ཐུང་ཀུ་ཚུ་
ལས་མཆོངས་སྦེ་ ཕོ་བྲང་གི་སྒོ་ཁར་བྱོནམ་ད་ ཨ་ཞེམོ་ཨིནམ་གཟིགསཔ་ཅིག་ སྲས་སྲསམོ་སྤུན་ཆ་གཉིསཔོ་ གཅིག་གིས་
གཅིག་ལུ་ ཕངམ་བཏབ་སྟེ་ ཐུགས་དྲན་མེད་བརྒྱལ་སོ་ནུག།
དེ་ལས་ བློན་པོ་ཚུ་གིས་ ཙན་དན་གྱི་ཐང་ཆུ་གཏོརཝ་ལས་ ཐུགས་དྲན་པ་གསོས་ཞིན་ན་ ལྷ་ཅིག་ཀུན་ཏུ་བཟང་མོ་དེ་ ཁྲུས་ཀྱི་རྫིང་ནང་ལུ་
སྐུ་ཁྲུས་ལེགས་ཤོམ་གནང་བཅུག་སྟེ་ དར་དང་རིན་པོ་ཆེའི་རྒྱན་ཆ་དང་ པན་ཙ་ལིའི་ ན་བཟའ་དེ་ཚུ་གནངམ་ལས་ རིན་པོ་ཆེའི་རྒྱན་ཆ་དང་
ན་བཟའ་ཚུ་བཞེས་སྦེ་ ཕོ་བྲང་ནང་ལུ་གདན་དྲངས་ནུག།
དེ་ལས་ ལྷ་སྲས་ཀུན་ཏུ་ལེགས་པ་དེ་ གསེར་གྱི་ཁྲི་གུ་བཞུགས། ལྷ་ཅིག་ཀུན་ཏུ་བཟང་མོ་དེ་གཡུ་ཁྲི་གུ་བཞུགས། གསེར་
ཁྲི་དང་གཡུ་ཁྲི་གུ་བཞུགས་ཞིནམ་ལས་ པདྨ་ཅན་གྱི་རྒྱལ་སྲིད་ཆོས་བཞིན་བསྐྱངས་ཏེ་བཞུགསཔ་ལས་ འདོད་ཡོན་ལོངས་སྤྱོད་
ཚུ་ཡང་ བསམ་གྱིས་མ་ཁྱབ་འབད་སྔར་ལས་དར་ཞིང་རྒྱས་ནུག་གོ།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
དྲི་བ།
དེ་ལས་ལྷ་ཅིག་དེ་ སྤྱན་ཆབ་ཤོར་བའི་ངང་ལས་ པདྨ་ཅན་གྱི་རྒྱལ་པོའི་ཕོ་བྲང་སྐོར་ར་རྐྱབ་སྟེ་ སྐད་ཕྱ་སི་སི་སྦེ་ གདངས་
རིངམོ་འཐེན་ཏེ་དེ་སྦེ་ཞུ་ནུག། ཀྱེ་མ་མངའ་བདག་རྒྱལ་པོ་བདག་ལ་དགོངས། སྤྱང་ཀམོ་ལས་ངན་ཅན་མ་ང་ལུ་ ཟས་ནོར་རྒྱན་
ཆ་གོ་ལ་དེ་ཚུ་ གསོལ་རས་གནང་ཟེར་ཞུཝ་ད་ ལྷ་སྲས་རྒྱལ་བུ་ཕོ་བྲང་གི་སྟེང་ཐོག་ལུ་ ཞབས་སྐོར་གནང་སྟེ་བཞུགས་ཡོད་
སར་ ཨ་ཞེམོ་ལྷ་ཅིག་གི་གསུང་དེ་ དཔག་ཆེན་གྱིས་མདའ་འཕང་དོ་བཟུམ་ སྙན་ལུ་གོ་སྟེ་ ངེའི་ཨ་ཞེམོ་གི་གསུང་ཅོག་ར་
འཐདཔ་ཅིག་ཨིན་པས་སྨོ། ཟེར་བའི་རྣམ་རྟོག་ཅིག་ ཐུགས་ལུ་འཆརཝ་ལས།
. གོང་གི་དོན་མཚམས་དེ་ནང་ ལྷ་སྲས་རྒྱལ་བུ་གིས་ སྐད་གདངས་རིངམོ་སྦེ་འཐེན་མི་འདི་ གསནམ་ཅིག་ ཁོ་གི་ཨ་ཞེམོ་གི་སྐད་
ཨིནམ་བཟུམ་ཅིག་འདུག་ ཟེར་མནོཝ་མས། ལྷ་སྲས་རྒྱལ་བུ་འདི་ ཁྱོད་ཨིན་པ་ཅིན་ ཁྱོད་ཀྱི་སེམས་ཁར་ ཚོར་སྣང་མ་འདྲཝ་
ག་ཅི་ར་ཤར་ནི་སྨོ? ག་ཅི་སྦེ? ཁུངས་བཀལ་ཏེ་བྲིས།
. འོག་གི་ཚིགས་བཅད་འདི་ རྫོང་ཁའི་ནང་ སྐད་སྒྱུར་རྐྱབ་སྟེ་ ཚིག་ལྷུག་གི་ཐོག་ལུ་བྲིས།
སྤྲང་མོ་ཡོང་ཡོང་གང་ནས་ཡོང་། །བར་དུ་ཕྱིན་ཕྱིན་གང་དུ་ཕྱིན། །མཐའ་མ་འགྲོ་བ་གང་དུ་འགྲོ། །ཕ་མ་སྤུན་ཟླ་ལ་
སོགས་པ། །གཉེན་འཁོར་ཅི་དང་ཅི་འདྲ་ཡོད། །ང་ལ་མ་གསང་དྲང་པོར་ཤོད། །གཏམ་ལན་མངའ་བདག་རྒྱལ་པོ་ཆེ། །ཁོང་
ལ་ངེས་པར་ཞུ་དགོས་ཡོད།།
. དོན་ཚན་འདི་ནང་ལས་ བྱ་ཚིག་ དང་ ཁྱད་ཚིག་ འཚོལ་ཏེ་བྲིས།
. འོག་གི་ཕལ་སྐད་ཀྱི་ཚིག་ཚུའི་ ཞེ་ས་གོང་གི་དོན་ཚན་ ༼བདུན་པ༽ ནང་ལས་ འཚོལ་ཏེ་བྲིས།
) ཁྱིམ། ) འགྱོ། ) གདོང་བལྟ་སྟེ། ) གོ་ལ།
) གཟུགས་འཁྱུ། ) ལྟ་སྐོར། ) རྣམ་ཅོ། ) སྡོད།
) སླབ། ) མིང་།
. དོན་ཚན་བདུན་པའི་ བཅུད་དོན་ ཚིག་འབྲུ་ དེམ་ཅིག་ནང་བྲིས།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
དོན་ཚོན་བརྒྱད་པ།
ལྷ་སྲོས་ཀྱིས་བདུདམོ་ཧ་ཅང་མ་བཏུལ་བའི་སྐོར།
དེ་ལས་ དུས་ཡུན་ལེ་ཤ་མ་སོངམ་ཅིག་ཁར་ གཡུས་མན་ཌལ་སྒང་གི་བདུདམོ་ཧ་ཅང་གིས་ དར་ཤིང་དགུང་སྔོན་དབྱིངས་
ལུ་ལྷོདཔ་འཕྱར། དུང་ཆེན་བར་སྣང་ཁམས་ལས་འཕུ། རྔ་ཆེན་ཕོ་བྲང་ཐོག་ལས་བརྡུངསམ་ལས་ གཡུས་མན་ཌལ་སྒང་གི་
འབངས་འཁོར་དང་ བློན་པོ་དེ་ཚུ་ག་ར་འཛོམས་ནུག། དེའི་བསྒང་ བློན་འབངས་ཚུ་གིས་ བདུདམོ་ལུ་དེ་སྦེ་ཞུ་ནུག།
ཀྱེ་མ་གསོན་དང་བཙུན་མོ་དམ་པ་ལགས། །སྔར་མི་འཕྱར་བའི་དར་པོ་ཆེ་དེ་འཕྱར།།
སྔར་མ་བརྡུངས་པའི་རྔ་བོ་ཆེ་དེ་བརྡུངས། །སྔར་མི་འབུད་པའི་དུང་མོ་ཆེ་དེ་འབུད།།
རྒྱལ་ཁྲིམས་འཆལ་བའི་ལས་ནི་ག་འདྲ་འདུག །ཕ་རོལ་དགྲ་བོའི་དམག་དཔུང་གང་ལ་ཡོད།།
བདག་ཅག་འཁོར་འབངས་རྣམས་ནི་དར་ཞིང་རྒྱས། །ད་ནི་ཅི་འདྲ་ཞིག་འདུག་བཙུན་མོ་ལགས།།
ཟེར་ཞུཝ་ད་ བདུདམོ་ཧ་ཅང་གིས་ བློན་འབངས་ཚུ་ལུ་ དེ་སྦེ་གསུངས་ནུག།
ཀྱེ་མ་བློན་པོའི་ཚོགས་རྣམས་ཚུར་ཉོན་དང་། །སྡིག་ལ་བཀོད་པའི་གདོལ་པ་སྤུན་གཉིས་ཀྱིས།།
ལྷ་སྲས་རྒྱལ་བུ་ལྕམ་སྲིང་གཉིས་པོ་དེ། །རྒྱ་གར་ཤིང་རིའི་གཡང་ལ་མ་བསྐྱུར་བས།།
ད་ནི་པདྨ་ཅན་གྱི་རྒྱལ་པོ་ཐོབ་ནས་འདུག །དེ་ལྟར་ཡིན་ན་མི་སྲིད་ཙམ་ཨིན་པས།།
མེ་ནི་ཆུང་དུས་ཙམ་ནས་མ་བསད་ན། །རྩྭ་ཕུང་རི་རབ་ཙམ་ཞིག་འཇིག་ཉེན་ཡོད།།
ཆུ་ནི་ཆུང་ངུ་ཙམ་ཞིག་མ་བཅད་ན། །རྒྱ་ཆུ་ལུད་ན་ལུང་པ་གང་ཉེན་ཡོད།།
ཉི་མ་སང་དང་གཅིག་བྱས་གནངས་དང་གཉིས། །གཞེས་ཀྱི་ལྷ་ཉིན་དཀར་པོ་ཤར་བའི་ཚེ།།
མན་ཌལ་སྒང་གི་དམག་ཆེན་འབུམ་ཚོགས་དེ། །པདྨ་ཅན་གྱི་ཕྱོགས་སུ་རྒྱབ་ངེས་ཡིན།།
དེ་ཡི་དམག་དཔོན་བདུད་མོ་ང་ཡིས་བྱེད། །བློན་དང་འབངས་འཁོར་ཚོགས་རྣམས་འགྲོ་གྲབ་གྱིས།།
ཟེར་གསུངས་ཞིནམ་ལས་ བདུདམོ་མོ་རའི་ གཟིམ་ཅུང་ནང་ལོག་བྱོན་སོང་ནུག། དེ་ལས་ གཞེས་ཚེས་ཀྱི་ལྷའི་ཉིནམ་དཀརཔོ་
ཤར་བའི་ཚེ་ གཡུས་མན་ཌལ་སྒང་གི་ དམག་ཆེན་འབུམ་ཚོགས་དེ་ ཕོ་བྲང་གི་གདོང་ཁར་ ཚར་གཅིག་གུར་སྤུངས་ཐོན་ནུག།
དེ་ལས་བཙུནམོ་ཧ་ཅང་མ་གིས་བདུད་རྟ་གནགཔོ་ཅིག་ལུ་ སྒ་ཆ་ལེགས་ཤོམ་སྦེ་བཀལ་ཏེ་ གོ་ཁྲབ་དེ་ཚུ་གཟུགས་ཁར་གྱོན་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ལྕགས་མདའ་ལྕགས་གཞུ་ལག་པར་འབག་སྦེ་ བདུད་རྟ་གནགཔོ་ལུ་ བཞོན་ཞིནམ་ལས་རྟའི་གུ་ལས་ མཆེཝ་གཉེར་གཉེར་
ཚར་གསུམ་འབདཝ་ད་ བདུད་བློན་དེ་ཚུ་སེམས་དགའ་དྲག་ནུག།
ཆོས་བློན་དེ་ཚུནི་ སེམས་སྐྱོ་ས་ཅིག་རུང་ཡང་ བདུདམོ་དབང་ཆེ་བའི་སྟབས་ཀྱིས་ འབད་ནི་བཅའ་ནི་གི་ཐབས་མེད། དེ་ལས་
བདུདམོ་གིས་ དམག་གི་རུ་སྣ་འཁྱིད་དེ་ པདྨ་ཅན་གྱི་ལུང་པའི་མཇུག་ལུ་ ལྷོད་ནུག་གོ།
དེའི་དུས་ལུ་ པདྨ་ཅན་པ་དེ་ཚུ་གིས་ཤེས་ཏེ་ རྒྱལ་བློན་འབངས་འཁོར་དང་བཅསཔ་ག་ར་ སྡུག་བསྔལ་སྦོམ་ཕོག་སྟེ་ ཡོདཔ་ད་ལུ་
བློན་པོ་ཟླ་བ་བཟང་པོ་གིས་ རྒྱལཔོ་ལུ་དེ་སྦེ་ཞུ་ནུག།
ཀྱེ་མ་གསོན་དང་རྒྱལ་པོ་ཆེན་པོ་ལགས། །འདི་འདྲའི་ཐུགས་ཁྲེལ་གང་ལའང་མ་གནང་འཚལ།།
རྒྱལ་པོ་ཐུགས་ཁྲེལ་གཏན་ནས་གནང་མི་དགོས། །བདུད་དམག་ནག་པོའི་གདོང་ལེན་ལ།།
བློན་པོ་བདག་གིས་དམག་དཔོན་བྱེད། །དམག་ཁྲི་ཚོགས་གསུམ་གྱི་དཔུང་དང་བཅས།།
བློན་པོ་བདག་གིས་འགྲོ་བར་ཞུ།།
ཟེར་ཞུཝ་ད་ ལྷ་སྲས་ཀྱིས་ དེ་སྦེ་གསུངས་ནུག།
ཡབ་ཆེན་རྒྱལ་པོ་བདག་ལ་ཚུར་གསོན་དང་། །ཡུམ་མཆོག་དགེ་བའི་དཔལ་མོ་བདག་ལ་དགོངས།།
ཤི་རུང་གསོན་རུང་དམག་ལ་བདག་རང་འགྲོ། །རྒྱལ་པོའི་བང་མཛོད་ཆེན་མོའི་ནང་དུ་ནི།།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
གསེར་གྱི་ཁྲབ་ལ་པདྨ་ར་ག་ཡི། །ཁྲ་རྒྱབ་ཡོད་དེ་བདག་ལ་གནང་བར་ཞུ།།
གསེར་གྱི་མདའ་ལ་གཡུ་ཡི་མདའ་སྒྲོ་ཅན། །ལྕགས་ཀྱི་མདའ་ལ་འུག་པའི་རྩེ་སྒྲོ་ཅན།།
དེ་ལས་ཟངས་ཀྱི་མདེ་འུ་དུག་སྨན་ཅན། །ལྟས་ངན་པ་དེ་འབྱུང་ན་རྒྱབ་དགོས་འདུག།
དེ་རྣམས་ཐམས་ཅད་བདག་ལ་གནང་བར་ཞུ། །སྟེང་ལྷ་ཡི་ལྷ་མོའི་ཚོགས་རྣམས་ཀྱིས།།
ལྷ་རྟ་ངང་པ་འཕུར་ཤེད་དེ། །དུས་དེ་རིང་བདག་ལ་དམག་རོགས་མཛོད།།
བློན་པོ་ཁྱོད་ཀྱིས་ཐུལ་ཐབས་མེད། །བདུད་མོས་གཙོ་བྱས་བདུད་རིགས་རྣམས།།
སྙིང་རྩ་གཅོད་པའི་དུས་ལ་བབས། །བདག་གིས་དེ་རིང་བདུད་མོ་མ་ཐུལ་ན།།
འཛམ་གླིང་ཡུལ་ཁམས་བདུད་མོས་འཇིག་ཉེན་ཡོད།།
ཟེར་གསུངས་ཞིནམ་ལས་ ལྷ་སྲས་ཀྱི་གཟུགས་ལུ་ གོ་ཁྲབ་དེ་ཚུ་བཞེས། ལྕགས་མདའ་ལྕགས་གཞུ་ཕྱག་ལུ་བསྣམས་ཏེ་
ལྷ་རྟ་ངང་པ་འཕུར་ཤེད་གུར་ཆིབས་སྦེ་ དམག་ཁྲི་ཚོགས་གསུམ་གྱི་དམག་དཔོན་འབད་ དམག་གི་རུ་སྣ་འཁྱིད་དེ་ པདྨ་ཅན་གྱི་
ལུང་པའི་མདའ་དེར་བྱོནམ་ད་ བདུདམོ་ཧ་ཅང་གིས་ལྷ་སྲས་མཐོངམ་ཅིག་ ཞེ་སྡང་མེ་བཟུམ་འབར་ཏེ་ རྟའི་གུ་ལས་
མདའ་གཞུ་བཀང་སྦེ་ དེ་སྦེ་སླབ་ནུག།
མི་ངན་ལྷ་སྲས་རྒྱལ་བུ་ཚུར་ཉོན་དང་། །མི་ནི་ཚེ་ཟད་སྲིན་པོའི་སྒོ་རུ་སླེབ།།
འབུ་ནི་ཚེ་ཟད་གྲོག་མའི་སྒོ་རུ་སླེབ། །དེ་རིང་ཉི་མའི་མདུན་གང་ལ།།
ཁྱོད་ཀྱི་སྙིང་ཁྲག་དྲོན་མོ་དེ། །ང་ཡིས་ཟ་ཅིག་མ་ཐུབ་ན།།
ཡུལ་འདིའི་ཆོས་སྐྱོང་སྲུང་མས་བཞེས་ཤིག་གུ།།
ཟེར་སླབ་སྟེ་ ཡ་མཆུའི་མཆེཝ་ འཕང་བཟུམ་སྟོན། མ་མཆུའི་མཆེཝ་ མདའ་བཟུམ་ཟིང་སྟེ་ཚར་གཅིག་གུར་ བརྒྱུགས་ཐོན་
འོངམ་ད་ ལྷ་སྲས་འདྲོགས་པའི་ཤུགས་ཀྱིས་ སྨོན་ལམ་གྱི་མགུར་ དེ་སྦེ་གསུངས་ནུག།
ཕྱོགས་བཅུར་བཞུགས་པའི་རྒྱལ་བ་སྲས་བཅས་དང་། །ཁྱད་པར་མཁའ་འགྲོ་སྡེ་ལྔ་དགོངས་སུ་གསོལ།།
དེ་རིང་བདག་གི་མགོན་སྐྱབས་དཔུང་གཉེན་མཛོད། །འདི་རིང་བདག་གིས་བདུད་མོ་ཐུལ་བར་ཤོག།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
གཞུ་སྟོད་སྟེང་ཕྱོགས་ལྷ་ལ་བཅོལ། །གཞུ་སྨད་འོག་ཕྱོགས་ཀླུ་ལ་བཅོལ།།
གཞུ་སྐེད་བར་ཕྱོགས་བཙན་ལ་བཅོལ། །གཞུ་རྒྱུད་དཀོན་མཆོག་གསུམ་པོས་འཐེན།།
ང་ཡི་ལག་ན་སྨེར་བའི་མདའ་མོ་འདི། །སྟེང་ལྷ་ལ་མི་རྒྱབ་ལྷ་ཞལ་མཐོ་ལ་བཞུགས།།
འོག་ཀླུ་ལ་མི་རྒྱབ་ཀླུ་ཞལ་རྒྱ་མཚོར་བཞུགས། །བར་བཙན་ལ་མི་རྒྱབ་བཙན་གྲལ་ལོགས་ལ་བཞུགས།།
སྟེང་ལྷ་ཡི་ལྷ་དམག་དེ་རིང་དཔུང་ལ་བྱོན། །བར་བཙན་གྱི་བཙན་དམག་དེ་རིང་དཔུང་ལ་བྱོན།།
འོག་ཀླུ་ཡི་ཀླུ་དམག་དེ་རིང་དཔུང་ལ་བྱོན། །མདའ་སྣ་དཀོན་མཆོག་གསུམ་གྱིས་འཁྲིད།།
ཟེར་གསུངས་ཏེ་ ལྷ་སྲས་ཀྱིས་མདའ་གཅིག་རྐྱབ་ད་ ལྕགས་མདའ་དེ་ བདུདམོ་གི་དོན་ཧིང་གུར་ཕོག་སྟེ་ རྟའི་གུ་ལས་ཁ་
སྦུབ་སྦེ་ བརྒྱལ་སོ་ནུག། དེ་ལས་མན་ཌལ་སྒང་གི་ དམག་མི་དེ་ཚུ་གིས་ ལྷ་སྲས་ཨིནམ་ཤེས་ཏེ་ ག་ར་གིས་ལྷ་སྲས་
ལུ་ཕྱག་ཕུལ། དེ་ལས་ ཕྱག་མཇལ་ལུ་ ལྕགས་མདའ་ལྕགས་གཞུ་ཚུ་ ཕུལ་ཞིནམ་ལས་ ཕྱག་ལེ་ཤ་འཚལ་ནུག།
དེ་ལས་ ལྷ་སྲས་ཀྱིས་ ལྷ་རྟ་ངང་པ་འཕུར་ཤེད་གུ་ལས་ཆིབས་བཤོལ་ཏེ་ བདུདམོ་གི་དོན་ཧིང་གུར་ ལྕགས་གཞུ་དེ་དཔག་
སྦེ་ དེ་སྦེ་གསུངས་ནུག།
ཀྱེ་མ་ཉོན་དང་བདུད་མོ་ཧ་ཅང་མ། །མི་ཕོ་ང་ངོ་ཤེས་སམ་མ་ཤེས་སམ།།
ང་ལྷ་སྲས་རྒྱལ་བུ་ཀུན་ཏུ་ལེགས་པ་ཡིན། །མི་ཁྱོད་ཀྱིས་ང་ངོ་མ་ཤེས་ན།།
ང་པདྨ་ཅན་གྱི་རྒྱལ་པོ་ཡིན།།
ཟེར་གསུངསམ་ད་ བདུདམོ་གིས་ཁ་ལས་ ལེགས་ཤོམ་ཨིན་ཨིན་རང་འདྲཝ་སྦེ་ དེ་སྦེ་ཞུ་ནུག།
ཀྱེ་མ་ལྷ་སྲས་རྒྱལ་བུ་བདག་ལ་དགོངས། །ཁྱོད་སངས་རྒྱས་ཡིན་པར་ངས་མ་ཤེས།།
ད་ནི་ཁྱོད་རང་སངས་རྒྱས་ཡིན་པ་འདུག །ལན་གཅིག་ཁྱོད་ཀྱིས་ང་ཉིད་ཚེ་ཐར་གཏོང་བར་ཞུ།།
ང་ཡིས་ཁྱོད་ཀྱི་ཨ་མའི་ཚུལ་དུ་བྱེད། །ཁྱོད་ཀྱིས་ང་ཡི་བུ་ཡི་ཚུལ་དུ་བྱེད།།
འོ་ཅག་གཉིས་པོ་མ་བུའི་ཚུལ་བཟུང་ནས། །མན་ཌལ་སྒང་གི་རྒྱལ་ས་བསྐྱངས་པས་ཆོག།
ཨ་ལྕེ་ལྷ་ཅིག་ཀུན་ཏུ་བཟང་མོ་ཡིས། །པདྨ་ཅན་གྱི་རྒྱལ་ས་བཟུང་བས་ཆོག།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
རྒྱལ་གཞིས་དབྱེར་མེད་བཞིན་དུ་བསྐྱངས་པས་ཆོག །བདག་ཀྱང་དེ་རིང་ཚེ་ཐར་གཏོང་རོགས་མཛོད།།
ཟེར་ཞུཝ་ད་ ལྷ་སྲས་རྒྱལ་བུ་གིས་ བདུདམོ་ལུ་དེ་སྦེ་གསུངས་ནུག།
ཀྱེ་མ་ཉོན་དང་བདུད་མོ་ཧ་ཅང་མ། །ང་ཡི་ཡུམ་ཆེན་འགྲོ་བ་བཟང་མོ་དེ།།
གློ་བུར་དགུང་སྔོན་མཐོང་ལ་འཕུར་ནས་སོང་། །ནུ་ཞོ་འཐུང་ཁར་མིང་སྲིང་གཉིས་པོ་ལུས།།
ང་ཡི་ཡབ་ཆེན་ཀཱ་ལ་དབང་པོ་ལགས། །ཁྱོད་ཀྱིས་སྨྱོ་ཟས་སྨྱོ་ཆུ་ཞུས་ནས་ཀྱང་།།
ཁྱོད་ཀྱིས་ཉེས་མེད་མུན་པའི་བཙོན་ལ་བཅུག །དེ་འདྲ་བསམ་ན་ཚེ་ཐར་ག་ལ་གཏོང་།།
དང་པོ་མིང་སྲིང་བཤན་པའི་ལག་ཏུ་སྤྲད། །གཉིས་པ་མིང་སྲིང་ཉ་པའི་ལག་ཏུ་སྤྲད།།
གསུམ་པ་མིང་སྲིང་གདོལ་པའི་ལག་ཏུ་སྤྲད། །གདོལ་པ་གཞོན་པས་ཤིང་རིའི་གཡང་ལ་བསྐྱུར།།
དེ་གསུམ་དྲན་པས་ཚེ་ཐར་ག་ལ་གཏོང་། །ད་ནི་དགྲ་བོ་ལག་ཏུ་ཚུད་པ་ལས།།
བདག་གིས་ཚེ་ཐར་གཏོང་བ་ག་ལ་སྲིད།།
ཟེར་གསུངས་ཏེ་ བདུདམོ་གི་རོ་གུ་ མདའ་དང་གྱི་ཅུང་ མདུང་གསུམ་ ཕྱོགས་བཞི་ལས་ ཆརཔ་འབབ་དོ་བཟུམ་རྐྱབ་སྟེ་
བདུདམོ་བསད་བཏང་ནུག། དེ་ལས་ བདུདམོ་གི་ཕུངམོ་དེ་ ས་དོང་རིམ་པ་དགུའི་འོག་ལུ་སྦ་སྟེ་ དེ་གུར་མཆོད་རྟེན་གནགཔོ་
རྐྱབ་སྦེ་ དེ་སྦེ་གསུངས་ནུག།
སངས་རྒྱས་ཀྱི་བསྟན་པ་མ་རྫོགས་བར། །བདུད་ནག་གི་བསྟན་པ་མི་དར་ཕྱིར།།
བདུད་རིགས་ཐམས་ཅད་འདིར་མནན་པས། །སེམས་ཅན་ཐམས་ཅད་བདེ་ལ་བཀོད།།
བྱང་ཕྱོགས་ཁ་བ་ཅན་གྱི་ཞིང་ཁམས་སུ། །ང་ནི་རྒྱལ་བའི་འབྱུང་གནས་བྱེད་པའི་དུས།།
སངས་རྒྱས་བསྟན་པ་དར་བར་ཤོག།
ཟེར་གསུངས་ཏེ་ མན་ཌལ་སྒང་གི་དམག་མི་དེ་ཚུ་ལུ་ དམག་སྟོན་དགའ་སྤྲོ་སྦོམ་འབད་མཛད་ནུག། དེ་ལས་ པདྨ་ཅན་ལུ་ བདུདམོ་
བསད་པའི་ལོ་རྒྱུས་གོཝ་ལས་ བློན་འབངས་ཚུ་ག་ར་ གནམ་མེད་ས་མེད་དགའ་དྲགས་ཏེ་ དགའ་སྟོན་སྦོམ་འབད་མཛད་པའི་སྐབས་
ལྷ་སྲས་ཀྱིས་ དེ་སྦེ་གསུངས་ནུག།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
འདི་རུ་མི་སྡོད་མན་ཌལ་སྒང་ལ་འགྲོ། །བདག་གི་ཡབ་ཆེན་ཀཱ་ལ་དབང་པོ་དེ།།
ཧ་ཅང་བཙུན་མོས་མུན་པའི་བཙོན་ལ་བཅུག །དེ་འདྲ་བསམ་ནས་མན་ཌལ་སྒང་ལ་འགྲོ།།
ཟེར་གསུངས་ཏེ་ དེ་འཕྲལ་ལས་ བློན་པོ་ཟླ་བ་བཟང་པོ་ཁྱོད་ཀྱིས་ ལྷ་རྟ་ངང་པ་འཕུར་ཤེད་དེ་ལུ་ སྒ་ཆ་བཀལ་ཞིག། ཟེར་
གསུངསམ་ད་ བློན་པོ་ཟླ་བ་བཟང་པོ་གིས་གཙོས་པའི་ བྱ་རོགས་གཅིག་སྟོང་ལྔ་བརྒྱ་ཐམ་པ་ མན་ཌལ་སྒང་ལུ་འགྱོ་ནིའི་
བཅའ་སྒྲིག་རྐྱབ་ ཟེར་གསུངས་ཏེ་ ཤི་གསོས་ཀྱི་སྨན་ཁུག་གསུམ་དང་བཅསཔ་འབག་སྟེ་ གཡུས་མན་ཌལ་སྒང་ལུ་བྱོན་
ནུག།
ཕར་ཕེབས་ཞིནམ་ལས་ ཕོ་བྲང་གི་སྒོ་ཁ་ལས་ར་ གཡོགམོ་ཟེ་མ་ར་མགོ་དེ་བཟུང་སྟེ་ མི་མེད་པའི་གཡུས་ཅིག་ལུ་བསྐྱལ་བར་
བཏང་ནུག། ཕོ་བྲང་ནང་ན་བྱོན་ཏེ་ སྟེང་ཐོག་གི་བཙོན་ཁང་ སྒོ་ཕྱེ་བའི་ནང་ལུ་ ཡབ་རྒྱལཔོ་སྐུ་གཟུགས་ རུ་ཏོ་ཁོག་ཁོ།
མ་གཤགས་ཙམ་ཅིག་སྦེ་ བཞུགས་ཡོདཔ་ལས་ ཡབ་ཀྱི་ཞལ་གཟིགསཔ་ཙམ་གྱིས་ ལྷ་སྲས་ཐུགས་དྲན་མེད་ལུ་བརྒྱལ་
སོ་ནུག། དེ་ལས་ ལོག་ཐུགས་དྲན་པ་གསོས་ཏེ་ ཡབ་ཀྱི་སྐུ་གཟུགས་ལུ་བཟུང་ཞིནམ་ལས་ སྐད་ལོག་ དེ་སྦེ་ཤོར་ནུག།
ཡབ་ཆེན་ཁྱོད་ལ་འོ་བརྒྱལ་འདི་འདྲ་དེ། །ངན་པ་ཧ་ཅང་བཙུན་མོས་ལེན་པ་ཡིན།།
འདི་འདྲའི་ཁྲིམས་གཅོད་གཏོང་བ་ཕོད་ལགས་སམ། །ཡབ་ཞལ་མ་མཇལ་ལོ་ངོ་དེ་ཙམ་སོང་།།
ཡབ་ཀྱིས་བདག་ལ་གསུངས་གནང་བསྩལ་དུ་གསོལ།།
ཟེར་ཞུཝ་ད་ ཡབ་ཀྱིས་མ་མཁྱེན་པར་ སྤྱན་གཉིས་རུས་པའི་གཏིང་ལས་ ཧྲག་ཧྲག་སྦེ་གཟིགས་ཏེ་ ཞལ་གསུངས་མ་
ཚུགས་པས། དེ་ལས་ ལྷ་སྲས་ཀྱིས་བང་མཛོད་ནང་ལུ་བྱོན་ཞིནམ་ལས་ མཛོ་མོ་དཀར་མོའི་ཨོམ་བསྣམས་ཏེ་ དེ་ལུ་
ཤི་གསོས་ཀྱི་སྨན་ཐུན་གཅིག་བཏབ་སྦེ་ཡབ་ཀྱི་ཞལ་ལུ་བླུགས། ཐུན་གཅིག་ སྐུ་གཟུགས་ལུ་དབུརཝ་ལས་ ཡབ་ཀྱི་སྐུ་
གཟུགས་ལུ་ དྲོད་དུམ་གྲ་ཅིག་བཏགས་ནུག། ད་རུང་ ཐུན་གཅིག་ཞལ་ལུ་བླུགས། གཅིག་ སྐུ་གཟུགས་ལུ་དབུརཝ་
ལས་ ཡབ་ཡང་ཞལ་གསུངས་ཚུགསཔ་ཅིག་བྱུང་སྟེ་ ཡབ་ཀྱིས་རྒྱལ་སྲས་ལུ་ དེ་སྦེ་གསུངས་ནུག།
དེ་རིང་ང་ཡི་རྩར་ན་ཡོད་པའི་མི་ཕོ་དེ། །སྙིང་དང་འདྲ་བའི་ཀུན་ཏུ་ལེགས་པ་མ་ཡིན་ནམ།།
འོ་ཅག་ཕ་བུ་གསུམ་གྱི་འོ་བརྒྱལ་ལ། །ངན་པ་བདུད་མོ་མོ་ཡིས་ལེན་པ་ཡིན།།
ཁ་སང་ཁ་ཉིན་ཉི་མ་དེ་ལ་ནི། །བདུད་མོ་བློན་འབངས་ཐམས་ཅད་དམག་ལ་སོང་།།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ད་ནི་བདུད་མོ་སླེབས་ལ་ཁད་ཙམ་ཡོད། །འདི་རུ་མ་སྡོད་པདྨ་ཅན་ལ་འགྲོ། །འདི་རུ་བསྡད་ན་བདུད་མོས་ཟ་ཉེན་ཡོད།།
ཟེར་གསུངསམ་ད་ ལྷ་སྲས་ཀྱིས་ ལན་དེ་སྦེ་ཞུ་ནུག།
ཡབ་ཆེན་རྒྱལ་པོ་བདག་ལ་ཚུར་གསོན་དང་། །བདུད་མོའི་དམག་དེ་པདྨ་ཅན་དུ་བྱུང་།།
པདྨ་ཅན་གྱི་རྒྱལ་པོའི་དམག་དཔུང་གིས། །བདུད་མོའི་དགྲ་སྲོག་དགྲ་སྙིང་བཅད་ནས་ཚར།།
དེ་ནས་བདག་ཀྱང་འདི་རུ་ཡོང་བ་ཡིན། །ཡབ་ཆེན་རྒྱལ་པོ་གཟིམ་ཅུང་ནང་དུ་བྱོན་པར་ཞུ།།
ཟེར་གསུངས་ཞིནམ་ལས། ཡབ་སྲས་གཉིས་ གསེར་ཁྲི་ལུ་ ཟླཝ་གསུམ་དེ་ཅིག་བཞུགས་ནུག་གོ།
དེ་ལས་ བློན་པོ་མཛེས་ལྡན་དང་ བློན་པོ་ཏྲི་ན་འཛིན་གྱིས་གཙོས་པའི་ བློན་པོ་དེ་ཚུ་ག་ར་འཛོམས་ཏེ་ ལྷ་སྲས་ལུ་ ཕྱག་
ཕུལ་ཞིནམ་ལས་ དེ་སྦེ་ཞུ་ནུག།
ཀྱེ་མ་ཡབ་སྲས་གསུམ་པོའི་ཐུགས་ཀྱིས་དགོངས། །བདག་ཅག་བློན་འབངས་ཚོགས་རྣམས་ཀུན།།
ཧ་ཅང་བདུད་མོའི་དབང་དུ་ཤོར། །ཡབ་སྲས་གསུམ་པོ་སྐུ་ངལ་དེ་ཙམ་བཏང་།།
ཡབ་ཆེན་རྒྱལ་པོ་དབང་མེད་བཙོན་ལ་བཅུག །ལྕམ་སྲིང་གཉིས་པོ་གསོད་ལུགས་མང་བྱས་ཀྱང་།།
ད་ནི་མ་ཉེས་ནམ་དེ་མཐའ་ནས་ལང་བྱུང་ངོ། །དང་པ་ལྕམ་སྲིང་ནགས་ཁྲོད་ཡོད་པའི་དུས།།
བདག་ཅག་བློན་པོ་རྣམས་ཀྱིས་བསླུས་ནས་བཟུང་། །ད་ནི་འགྱོད་པ་གཏིང་ནས་སྐྱེས་བྱུང་བས།།
ནོར་དང་ལོངས་སྤྱོད་གང་ཡོད་ཁྱོད་ལ་འབུལ།།
ཟེར་ཞུ་ཞིནམ་ལས་ བློན་པོ་དེ་ཚུ་གིས་ གསེར་གྱི་དོང་རྩེ། ལ་ལུ་ཅིག་གིས་དངུལ་གྱི་དོང་རྩེ། གླངམོ་ཆེ། རྟ། མ་ཧེ་དེ་ཚུ་
བསམ་གྱིས་མི་ཁྱབ་པ་ཕུལཝ་ད། རྒྱལ་སྲས་ཀྱིས་ དེ་སྦེ་གསུངས་ནུག།
ང་ཡི་བློན་པོའི་ཚོགས་རྣམས་ཚུར་ཉོན་དང་། །སྔོན་དུས་དེ་འདྲ་བྱེད་བསམ་མེད་ན་ཡང་།།
སྡིག་ཅན་བདུད་མོའི་གྲོས་དབང་ཤོར་བས་ལེན། །དེ་རྣམས་ད་ནི་སེམས་ལ་ལྷད་མི་བྱེད།།
ཁྱེད་རྣམས་ད་ནི་སྡིག་པའི་ལས་མ་བྱོས། །མི་དགེ་བཅུ་སྤོངས་དགེ་བཅུ་དང་དུ་ལོང་།།
སྤྱི་བོར་ཡི་དམ་ཐུགས་རྗེ་ཆེན་པོ་སྒོམས། །ཆོས་ཀྱི་སྙིང་པོ་ཡི་གེ་དྲུག་མ་དྲོངས།།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཟེར་གསུངསམ་ད་ ད་རུང་ཡབ་རྒྱལཔོ་གིས་ཡང་ དེ་སྦེ་གསུངས་ནུག།
ང་ཡི་དྲིན་ཅན་བཤན་པ་རྒན་གཞོན་དང་། །ཉ་པ་རྒན་གཞོན་གཉིས་དང་བཅས་པ་རྣམས།།
ད་ལྟ་ཉིད་དུ་འདི་རུ་འཁྲིད་ཤོག་ཅིག།
ཟེར་གསུངསམ་ལས། བློན་པོ་ཅིག་གིས་ མགྱོགས་པར་སོང་སྟེ་ ཁོང་ག་ར་ དེ་འཕྲོ་ལས་འབོ་སྦེ་ རྒྱལ་པོའི་སྐུ་མདུན་ལུ་
བཙུགསཔ་ད་ བློན་པོ་ཚུ་གིས་ཕུལ་མི་ གསེར། དངུལ་དེ་ཚུ་དང་ ད་རུང་གཞན་གྱིས་འབུལཝ་ཕུལ་མི་དང་ རྒྱལ་པོའི་བང་
མཛོད་ནང་ལས་ཡང་ གསེར་དངུལ་ལ་སོགས་པའི་ རིན་པོ་ཆེ་དེ་ཚུ་དང་ འབྱུ་མཛོད་དེ་ཚུ་ བསམ་གྱིས་མི་ཁྱབ་པ་ གསོལ་
རས་གནང་ཞིནམ་ལས་ དེ་སྦེ་གསུངས་ནུག།
ང་ཡི་དྲིན་ཅན་བཤན་པ་རྒན་གཞོན་དང་། །ཉ་པ་རྒན་གཞོན་
གཉིས་པོ་ཚུར་ཉོན་དང་། །ཁྱེད་བཤན་པ་རྒན་གཞོན་གཉིས་པོ་
ཡིས། །མན་ཌལ་སྒང་གི་བློན་པོའི་ནང་བློན་གྱིས། །ཁྱེད་ཉ་
པ་རྒན་གཞོན་གཉིས་པོ་ཡིས། །པདྨ་མ་ཅན་གྱི་བློན་པོའི་ནང་
བློན་གྱིས།།
ཟེར་གསུངས་ཞིནམ་ལས་ རྒྱལཔོ་གིས་ བློན་པོར་བཀའ་བསྐོས་གནང་སྟེ་ ལྷ་སྲས་ཀྱིས་ཡབ་ལུ་ པདྨ་ཅན་ལུ་འགྱོ་གེ།
ཟེར་གསུངས་ཏེ་ ཡབ་སྲས་གཉིས་དང་ འཁོར་འབངས་ལྔ་བརྒྱ་དང་བཅསཔ་བྱོནམ་ལས་ པདྨ་ཅན་ལུ་ཕེབས་ཏེ་ ཟླཝ་གསུམ་
གྱི་རིང་ལུ་ དགའ་སྟོན་སྦོམ་མཛད་ནུག། དེ་ལས་རྒྱལ་བློན་འབངས་འཁོར་ག་ར་ བདེ་ཞིང་སྐྱིད་པ་ དགའ་སྤྲོའི་དཔལ་ཕུན་
སུམ་ཚོགས་པ་ལུ་ འདོད་དགུར་ལོངས་སྤྱོད་དེ་ བཞུགས་ནུག་གོ།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
དྲི་བ།
. མཁའ་འགྲོ་འགྲོ་བ་བཟང་མོའི་རྣམ་ཐར་དེ་ ཁྱོད་ཀྱིས་འབད་བ་ཅིན་ འཆར་སྲུང་དང་དངོས་སྲུང་ གཉིས་ལས་ ག་ཅི་ནང་ཚུདཔ་སྨོ?
ག་ཅི་སྦེ? ཁུངས་བཀལ་ཏེ་བྲིས།
. འགྲོ་བ་བཟང་མོའི་རྣམ་ཐར་ནང་ལས་ གནས་དུས། སྲུང་རྩེདཔ། བརྗོད་དོན། ཚོར་ཤུགས། རྙོག་གཞི། ཞི་ཐབས། ལ་སོགས་པའི་
སྲུང་གི་ཁྱད་རྣམ/ཆ་ཤས་ཚུ་ སོ་སོར་བཏོན་ཏེ་བྲིས།
. སློབ་ཕྲུག་ཚུ་ སྡེ་ཚན་བཞི་ནང་བགོ་བཤའ་རྐྱབ་ཞིནམ་ལས་ སྡེ་ཚན་རེ་ལུ་ དོན་ཚན་རེ་རེ་སྤྲོད་ནི། དེ་ལས་ འཁྲབ་གཞུང་བྲིས་
ཏེ་ ཚབ་རྩེད་འབད།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྲུང་དང་གཏམ་རྒྱུད།སྐད་ཡིག་དང་རྩོམ་རིག། སློབ་རིམ་བཅུ་པ།
སྲུང་གི་དགོས་དོན།
སྲུང་དེ་ཚུ་གི་ ནང་དོན་གྱིས་ ང་བཅས་རའི་མི་ཚེ་ལུ་ ཁག་ཆེ་བའི་ སྤང་བླང་གི་བསླབ་བྱ་ གང་རུང་ཅིག་ སྟོནམ་མ་
ཚད། སྲུང་ལུ་བརྟེན་ཏེ་ འདས་པའི་འབྱུང་རབས་དང་ མི་དང་སེམས་ཅན་ རིགས་མ་འདྲཝ་ཚུ་གི་ མི་ཚེའི་གནས་
སྟངས་ཚུ་ཡང་ ཧ་གོ་ཚུགས་པའི་ཁར་ སྲུང་དེབ་ལྷག་མི་འདི་གིས་ མིང་ཚིག་ཡིག་སྡེབ་ མ་འདྲཝ་གསརཔ་ ལེ་
ཤ་ཅིག་ར་ ཤེས་ཚུགས་པའི་ དགོས་པ་ཚུ་ཡོད།
དེ་འབདཝ་ལས་ སློབ་ཕྲུག་ཚུ་གིས་སློབ་དེབ་ནང་གི་སྲུང་དང་ སྲུང་ལྷན་ཐབས་ཚུ་གི་ཐོག་ཁར་ རྩ་གཞུང་དང་འབྲེལ་
བའི་ ལྷག་དེབ་དང་ དཔེ་མཛོད་ཚུ་ལས་ སྲུང་དེབ་ཚུ་ ག་དེ་མང་མང་ལྷག་སྟེ་འབད་བ་ཅིན་ རང་གི་ཐོས་རྒྱ་གོང་
འཕེལ་འགྱོ་བ་གིས་མ་ཚད་ རྫོང་ཁའི་སྐད་ཡིག་གི་རིག་རྩལ་ཡར་རྒྱས་ལུ་ཡང་ ཕན་ཐོགས་སྦོམ་ར་འབྱུང་ནི་ཨིནམ་
ལས་ སྲུང་དེབ་ག་དེ་མང་མང་ལྷག་དགོཔ་འདི་ཁག་ཆེ།
སྲུང་ཚུ་གི་ བཀོད་ཐངས་འདི་ ལ་ལུ་སེམས་ཤོར་སི་སི་དང་། ངལ་རངས་ཏོག་ཏོ། ལ་ལུ་འདྲོགས་སི་སི། ལ་ལུ་
དགོད་བྲ་སི་སི། ལ་ལུ་རྔམ་སི་སི། ལ་ལུ་ཐ་རྡུགས་སི་སི། ལ་ལུ་འཁྲུལ་སི་སི། ལ་ལུ་སྐྱོ་སི་སི། ལ་ལུ་ཧ་ལས་
སི་སི། ལ་ལུ་ཡིད་ཆེས་ཏོག་ཏོ། ལ་ལུ་འབྱུང་རིམ་ངེས་མེད་ཀྱི་རང་བཞིན་སྦེ་ ཡོདཔ་མ་ཚད་ ལ་ལུ་ དེ་ཚུ་ག་ར་
སླ་བསྲེས་སྦེ་འོངམ་ཨིན།
སློབ་དེབ་འདི་ནང་ལུ་ སྲུང་གི་རིགས་དག་པ་ཅིག་ བཀོད་དེ་ཡོད་མི་འདི་ གོང་གི་ཁྱད་ཆོས་དང་ བཀོད་ཐངས་ག་ཅི་གི་
གྲངས་སུ་ ཚུདཔ་ཨིན་ན་ ཁྱོད་ཀྱིས་ དབྱེ་དཔྱད་འབད་དེ་བལྟ་བ་ཅིན་ ཤེས་མ་ཚུགསཔ་མེད། འདི་ནང་ལས་ཁྱོད་
ལུ་ ཕན་ཐོགས་དགོཔ་འདི་ རྫོང་ཁའི་མིང་ཚིག་ཡིག་སྡེབ་ གསརཔ་ལེ་ཤ་ཤེས་ནི་དང་། སྐད་ཡིག་གི་རིག་རྩལ་
བཞི་ཡར་རྒྱས་འགྱོ་བ་གིས་མ་ཚད་པར་ སྲུང་གི་ནང་དོན་འདི་གིས་ ཁྱོད་རའི་མི་ཚེའི་ བྱ་སྤྱོད་ལུ་སྤང་བླང་གང་རུང་
ཅིག་འབད་ཤེསཔ་ འགྱོ་ནི་ལུ་ཕན་ཐོགས་དགོཔ་ཨིན།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ངེའི་ཨང་རྒས།
༉ ཕྱི་རུ་ཆུ་ཚོད་ དང་ ཕྱེད་དེམ་ཅིག་ཁར་ ཆརཔ་ག་ནི་བ་ ཤུགས་ཆེཝ་སྦེ་རྐྱབ། ལམ་ཡོད་ཚད་ཅིགཔོ་ ག་ར་འདམ་གྱིས་
གང་། ཆརཔ་ས་ཁར་རེག་པའི་ཤུགས་ཀྱིས་ རྦ་ཟིལམ་གནམ་ཁར་ལོང་སྟེ་ ལམ་ཡང་མིག་གིས་ མཐོང་ཚུགས་མ་ཚུགས་
པའི་ དུས་ཚོད་ཅིག་ནང་། སློབ་རིམ་ པ་ནང་ལྷབ་མི་ ཀརྨ་དབང་འདུས་ སློབ་གྲྭ་ནང་ལས་ དུས་ཚོད་ཚང་སྟེ་ ཁྱིམ་
ནང་འོངམ་ད་ ཁྱིམ་གྱི་སྒོ་ཁར་ མི་ཆར་ལེབ་གནགཔོ་བཀབ། ཞྭམོ་གནགཔོ་ བཙུགས་མི་ཅིག་ཕྱད་ནུག། ཁོ་གི་སེམས་
ཁར་ མཐོང་ར་མ་མཐོང་པའི་མི་ཅིག་ ད་
རིས་ ངེ་གི་ཁྱིམ་གྱི་ གདོང་ཁ་ལས་ཕར་
ག་ཏེ་འགྱོཝ་ཨིན་ན? ཟེར་མནོ་སྟེ་ ཁྱིམ་
གྱི་སྒོ་བརྡུངས་ནུག། ཁྱིམ་གྱི་སྒོ་ཚར་གསུམ་
བརྡུངས་རུང་ ཕྱེ་ནི་མེད་པར་ ཁྱིམ་པད་སྐོར་
བསྒྱིར་ཏེ་འགྱོཝ་ད་ ཁོ་གི་ཨ་ཞང་ མེ་
ཏོག་ལྡུམ་ར་ནང་ལས་ཕར་ འགྱོ་སར་མཐོང་
ནུག། ཁོ་རྒྱབ་སྒོ་ནང་ལས་སྦེ་ ཁྱིམ་
ནང་འཛུལཝ་ད་ ཁོ་གི་ཨང་རྒས་ ཨེན་
ཏ་སྦུག་ལུ་ ཁྲག་ཁོག་ཁོག་སྦེ་ ཤི་
སྡོདཔ་མཐོང་ནུག།
ཁོ་གིས་ ཁྱིམ་གག་སག་ས་གི་ སྐད་རྐྱབ་སྟེ་སྔུཝ་ད། ཨ་ཞང་དང་ ཁྱིམ་ཐོག་ཁ་ལས་ཨ་ནེ་ ཐབ་ཚང་ནང་ལས་ གཡོག་
འབད་མི་ཚུ་ཐོན་འོསང་ནུག། ཁོ་རྣམ་རྟོག་ལང་སྟེ་ ཁ་ལས་ ཨང་རྒས་ཀྱི་རོ་ཟེར་ འཐོན་མ་ཚུགས་ཏེ་འབད་རུང་ ལག་བརྡ་
འབད་དེ་སྟོནམ་ད་ ག་ར་གིས་མཐོང་ཆི་ནུག། དེ་ལས་ ག་ར་རྣམ་རྟོག་ལང་སྟེ་འབད་རུང་ ཨ་ཞང་དང་ཨ་ནེ་གིས་ ག་ནི་ཡང་
མ་སླབ་པར་ རོ་འདི་ཁ་ཤ་གིས་སྤུར་སྦེ་ སྣུམ་འཁོར་ནང་བཙུགས་ཏེ་ འབག་ཡར་སོ་ནུག། ཁོང་ ཐལ་ཚརཝ་ད་ ཐོག་
ཁར་ ཨ་རྒས་ གཟེར་ཁམས་ཅིག་གིས་ རྐངམ་ལགཔ་སྤར་ནི་མེད་པར་ ན་སྟེ་སྡོད་མི་ཅིག་ ཡོད་མི་དེ་འབད་སར་སོང་
སྦེ་ སྔུ་སྡོད་ནུག།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཨ་རྒས་ཀྱིས་ ག་ཅི་འབད་ཡི་ཟེར་འདྲིཝ་ད། ཨང་རྒས་ཤི་སོ་ནུག། རོ་ཡང་ཨ་ཞང་དང་ཨ་ནེ་གིས་ འབག་ཡར་སོ་ཡི་ཟེར་
སླབ་ཅིག་ ཨ་རྒས་ཡང་ རྣམ་རྟོག་ལང་སྟེ་ གཟུགས་སྤར་མ་ཚུགས་རུང་ སེམས་ཀྱིས་མ་ཆགས་པར་ ཉལ་ཁྲི་གུ་ལས་
ས་ཁར་བུད། ས་ཁ་ལས་ཕོ་བཤུད་རྐྱབ་སྟེ་ ཁོ་གི་མགུ་ཏོ་གུར་ ལགཔ་གིས་གཞོང་སྦེ་ དེ་སྦེ་སླབ་ནུག། བུ་ ཨང་རྒས་
འདི་ ཁོང་གིས་བསད་བསདཔ་འོང་། ཨང་རྒས་ཀྱི་ ཨོལ་ལྐོག་གུར་ གཡུ་ཅིག་བཏགས་ནི་ཡོད། འདི་གིས་སྦེ་ ཨིནམ་
འོང་། དེ་འབདཝ་ད་ གཡུ་འདི་དྲོ་པ་ལས་ ང་ལུ་སྤྲོད་བཞག་ཅི་ཟེར་སླབ་ནུག།
གཡུ་དང་གཅིག་ཁར་ ཐག་ཅུང་ཅིག་ཡང་མཐོང་ནུག། དེ་ལས་ཁོ་ ཐབ་ཚང་ནང་ ཨ་རྒས་ཀྱི་ཆུ་ལེན་པར་འགྱོཝ་ད་ གཡོག་
རྐྱབ་མི་འདི་ སྐེད་པར་ནཱའི་ལོན་གྱི་ཐགཔ་ཅིག་ སྐེད་རགས་ཀྱི་ལྟག་ལས་ཕར་ བསྡམ་པའི་བསྒང་ར་ ཁོ་མཐོངམ་ཅིག་
ཐགཔ་འདི་ མགྱོགས་པ་མགྱོགས་པ་ར་ སྟོད་གོ་གིས་སྦ་བཞག་ད་ནུག། དེ་ལས་ ཁོ་ཆུ་འབག་སྦེ་ ཨ་རྒས་སྡོད་སར་
བསྐྱལ་བར་འགྱོཝ་ད་ ཨ་རྒས་སྟེང་སྒོ་ནང་ ས་ཁར་སྡོད་སྦེ་ སྔུ་སྡོདཔ་མཐོང་སྟེ་ ཡ་་ ཨ་རྒས་ག་དེ་སྦེ་ཕར་ལྷོད་ཅི་ག་
ཟེར་མནོ་སྦེ་ ཨ་རྒས་ལུ་ཆུ་བྱིན་བཞག་སྦེ་ ལོག་འོག་ཐོག་ལུ་འོངས་ནུག། དེམ་ཅིག་གི་བར་ན་ ཨ་ཞང་དང་ཨ་ནེ་ཡང་
ལོག་འོང་སྦེ་ ཨ་རྟག་དང་མ་འདྲཝ་སྦེ་ སྒོ་བར་ན་ གདོང་དྲག་སྐྱེད་ཡི་ར་ གཏམ་ཕར་སླབ་ཚུར་སླབ་སྦེ་ སྡོད་སར་མཐོང་
ནུག། དེ་གི་ནངས་པ་ ཨང་རྒས་འདི་ ག་དེ་སྦེ་ ཤི་ཤིཝ་ཨིན་ན་ ཟེར་མནོ་སྟེ་ ཁོ་གིས་ཞིབ་དཔྱོད་འབད་ནི་གི་ ལཱ་
འགོ་བཙུགས་ནི་སྦེ་ བུ་ཀརྨ་དབང་འདུས་ཀྱི་སེམས་ཁར། ཧེ་མ་ར་ ཨང་རྒས་ཤི་དགོ་པའི་རྒྱུ་རྐྱེན་ གཡུ་འདི་ཨིན་པ་ཅིན།
གཡུ་འདི་ཨང་རྒས་འབད་སར་མེདཔ་ལས་ ཨ་རྒས་ཡང་གསད་འོང་། ཨ་རྒས་འདིནི་མ་གསད་པས། ཨ་རྒས་ཀྱིས་བསད་
བསདཔ་ཨིན་ ཟེར་བ་ཅིན་ ཁྱིམ་ནང་གི་ མི་གཞན་གྱིས་མཐོང་འོང་།
དེ་མ་ཚད་ ཁོ་གིས་ གསད་ནིའི་ལྕོགས་གྲུབ་ཅིག་ཡང་མེད། གཡོག་རྐྱབ་མི་འདི་ཨིན་པ་ཅིན་ མོ་ཨང་རྒས་དང་ག་ཅི་འདེ་
འཆམ་དོ་ཡོདཔ་ལས་ མོ་གིས་ཨང་རྒས་གསད་མི་ནུམ། དེ་འབད་བ་ཅིན་ ག་ཨིན་ན་ ང་དང་ལམ་ཁར་ འཕྱད་མི་འདི་ཨིན་ན་
ཁོ་འདིནི་ ང་དང་འཕྱད་རུང་ དོགས་པ་ག་ནི་ཡང་མེད་པར་འགྱོ་དེས། དེ་གུར་འབྲེལ་བ་ར་མེདཔ་ལས་ ག་ཅི་སྦེ་ ཨང་རྒས་
གསད་དགོཔ། ཨ་ཞང་དང་ཨ་ནེ་ཨིན་ན? ཁོང་ཨིན་པ་ཅིན་ རོ་དེ་སྦེ་བཀོ་མི་བཞག། ང་མ་ལྷོདཔ་ལས་ རོ་ག་ཏེ་གུ་ཏེ་
འབག་བསྐྱལ་དཔ་འོང་། དེ་འབད་བ་ཅིན་ ག་ཨིན་ན་སྨོ? ག་ཅི་ར་ཨིན་རུང་ ནངས་པ་རོ་འདི་འཚོལ་ཞིན་ན་ བརྟག་དཔྱད་
འབད་དེ་ བལྟ་དགོ་པས་ཟེར་མནོ་སྟེ། དེ་ཚེ་ཕྱི་རུ་ར་ ནུབ་མོ་ཆུ་ཚོད་ དེམ་ཅིག་ཁར་ལོང་སྟེ་ རོ་ཁང་ནང་སོང་སྦེ་ རོ་
འདི་བརྟག་དཔྱད་འབད་དེ་བལྟཝ་ད་ ཨོལ་ལྐོག་གུར་རྨ་དང་ ཕོཝ་གུར་ཡང་རྨ་ཅིག་མཐོང་ནུག། དེ་ལས་ རོ་འདི་ཨ་རྟག་
ཧ་ལུགས་བཞག་སྦེ་ ལོག་ཁྱིམ་ནང་འོང་སྟེ་ ཉལ་སྡོད་ནུག།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
དྲོ་པ་ཧ་སག་ལོང་སྟེ་ ལྡུམ་ར་ནང་བལྟ་བར་འགྱོཝ་ད་ མེ་ཏོག་གི་ཚང་ནང་ གྱི་ཅུང་ཅིག་ཡང་མཐོང་ནུག། དེ་ལས་འབདན་ ཁོ་
དེ་འཕྲོ་ལས་ཨ་ཞང་ལུ་ དོགས་པ་བཟའ་སྟེ་ ཨ་ཞང་གི་བྱ་སྤྱོད་འགྱིམ་ནི་ འགོ་བཙུགས་ནུག། དེ་གི་ནངས་པ་ སྒོ་
སྒྲིག་ནང་ལས་བལྟཝ་ད་ ཨ་ཞང་ལྡུམ་ར་ནང་ ག་ཅི་འཚོལཝ་ཨིན་ན་ འཚོལ་སྡོད་སར་མཐོང་སྟེ་ ཡ་་་་ ཁོ་གྱི་ཅུང་འདི་
འཚོལཝ་ཨིན་པས། གསད་མི་འདི་ ཁོ་ར་འོང་ནི་ཨིན་མས་ཟེར་མནོ་ནུག།
ཨིན་རུང་ སྡོད་ཡང་ཨ་ཞང་དང་གཅིག་ཁར་ སྡོད་དོ་ཡོདཔ་ལས་ ཁོ་ཨིན་ན་མེན་ན་ ཐད་རི་བ་རི་མ་ཤེས་པར་ ག་དེ་སྦེ་
སླབ་ནི་ ག་ཅི་ར་ཨིན་རུང་ ཆ་རོགས་ཅིག་འཚོལ་དགོ་པས་ མནོ་སྟེ། ཁོ་གི་ཁྱིམ་ཚང་ངོ་ཤེསཔ་ཅིག་ཡོད་སར་སོང་སྟེ་ ཁོ་ལུ་
ལོ་རྒྱུས་ག་ར་སླབ་ད་ ཁོ་ཡང་ ཆ་རོགས་འབད་ཆོག་ཆོག་སྦེ་ཨིན་མས། དེ་འབདཝ་ད་ ཁོ་གི་ ཐབས་ཤེས་གནས་སྐབས་
དང་འཁྲིལ་ཏེ་ འབད་དགོཔ་སྦེ་སླབ་ནུག།
ཆ་རོགས་འདི་གིས་ཧེ་མ་ར་ ད་ལྟོ་ཁོང་བཞི་ ག་གིས་བསད་ཅི་ག་ རྩ་ལས་སླབ་མི་ཤེས། ག་ཅི་ར་ཨིན་རུང་ གཡུ་འདི་ ཨ་
རྒས་ཀྱི་སྒྲོམ་ནང་ར་ བཞག་བཅུག། ད་རུང་གནོདཔ་བཀལ་མི་ འཐོན་འོང་ག་མི་ཤེས། ད་རེས་འཕྲལ་སྐབས་ཅིག་ ཁྲིམས་
སྲུང་འགག་པ་ལུ་ཡང་ སྙན་ཞུ་འབད་མི་དགོ། དེ་མ་ཚད་ མི་གཞན་ལུ་ཡང་ སླབ་མི་དགོ། ཟེར་སླབ་སྦེ་ མི་འདི་གིས་ཁོ་
ཚལ་མ་ནང་ བཤལ་བར་འཁྱིད་དོ་བཟུམ་སྦེ་ འཁྱིད་འགྱོ་ཞིན་ན། གསད་ནིའི་དཔའ་བཅམ་ད་ སྟབས་ལེགས་སྟེས་དབང་གིས་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
གསད་མ་ཚུགས་པས། ཨིན་རུང་མི་འདི་གིས་ ཧེ་མ་ག་ཨིནམ་འབད་ར་ ཁོ་ལུ་ཆ་རོགས་འཕྲོ་མཐུད་དེ་ར་ འབད་སྡོད་ནུག།
དེ་ལས་ ཁོའི་སེམས་ཁར་ དོགས་པ་སོ་སོ་ཅིག་ཡང་ གསག་དགོཔ་ཐོན་ཏེ་ ག་ཅི་འབད་ནི་ཨིན་ན་ ག་ལུ་བློ་གཏད་ནི་ཨིན་
ན་ཡང་ མ་ཤེསཔ་ལོག་སོ་ནུག། ཨིན་རུང་མི་འདི་དང་གཅིག་ཁར་ཡང་ ཨ་རྟག་ཧ་ལུགས་འབད་ར་ ཆ་རོགས་འབད་སྡོད་ནུག།
ཚར་གཅིག་ཆ་རོགས་འདི་གིས་ ཨང་རྒས་གསད་མི་འཚོལ་དགོ་པ་ཅིན། ཁྱོད་ཀྱི་ ཁྱིམ་ནང་ཚར་གཅིག་ བཤལ་བལྟ་དགོཔ་
འདུག། ང་བཅས་གཉིས་ཀྱི་ལཱ་ལུ་ ཕན་སྦོམ་ཐོགས་ཚུགས་ཟེར་ ཁོང་གཉིས་ཁྱིམ་བཤལ་བལྟ་སྟེ་ ལོག་འགྱོཝ་ད། ཨ་
ཞང་དང་ཕྱད་དེ་ ཨ་ཞང་གིས་ ཁོ་ ག་ཅི་འབད་བར་འོང་འོངམ་ཨིན་ན་ཟེར་འདྲིཝ་ད། ཚ་བོ་འདི་གིས་ ཁོ་ང་དང་གཅིག་ཁར་
འོང་འོངམ་ཨིན། ཟེར་སླབ་སྦེ་ མགྱོགས་པ་མགྱོགས་པར་ ཁྱིམ་གྱི་ཕྱི་ཁར་ ཐོན་ཡར་སོ་ནུག།
ཉིནམོ་གསུམ་གྱི་རྒྱབ་ལས་ དྲོ་པ་ཧ་སག་སྟེ་ར་ ཁོ་ལུ་ བརྒྱུད་འཕྲིན་ཅིག་འོངས་ནུག། འདི་ལུ་ཁོ་གིས་ལན་རྐྱབ་ད་ ཁོ་གི་
ཆ་རོགས་འདི་ཨིན་མས། དེ་བསྒང་ ཆ་རོགས་འདི་གིས་ ག་ཅི་སླབ་སྨོ་ ཟེར་བ་ཅིན་ ཁྱོད་ཀྱི་ཨང་རྒས་གསད་མི་དེ་ ད་
རིས་བདའ་ཟུན་ནི་བཟུམ་ཅིག་ཡོད། ཁྱོད་ར་ ན་འཐན་འབད་ཉན་སྨ་རེ། ཁྱོད་སློབ་གྲྭ་ནང་འགྱོཝ་ད་ ཨ་ཞང་དང་ཨ་ནེ་ཡང་
ཕྱི་ཁར་ འགྱོ་འོང་ག་མི་ཤེས་ དེ་ལས་ ཁྱོད་ཀྱི་ གཡོག་རྐྱབ་མི་འདི་ ཚོང་ཁང་ནང་ཚོང་རྐྱབ་པར་གཏང་ད། ཁྱིམ་ནང་ ཨ་
རྒས་རྐྱངམ་གཅིག་བཞག་སྨ་རེ། ཟེར་སླབ་ལས་ བུཚ་འདི་གིས་ཡང་ ཁོ་གིས་སླབ་དོ་བཟུམ་སྦེ་ར་འབད་ནུག།
དེ་བསྒང་ཡང་ ཕྱི་ཁ་ལུ་ ཧེ་མ་བཟུམ་སྦེ་ར་ཆརཔ་རྐྱབ་ གནག་དུང་དུ་སྦེ་ཨིན་མས། ཨིན་རུང་ ཁོ་ སློབ་གྲྭ་ནང་ འགྱོ་ནི་
འབད་ལམ་ཁར་ལྷོདཔ་ད་ ཅ་ལ་ཅིག་ཁྱིམ་ནང་བརྗེད་ལུས་ཏེ་ ལོག་འཐུ་བར་འགྱོཝ་ད་ ཁྱིམ་གྱི་སྒོ་ ནང་ན་ལས་ བསྡམས་
ཏེ་ཡོདཔ་ལས་ ཁྱིམ་ནང་འཛུལ་མ་ཚུགས་པར་ ལོག་ཅ་ལ་ཡང་མ་འཐུ་བར་བཞག་སྦེ་ སློབ་གྲྭ་ནང་ཡར་སོ་ནུག། དེ་བསྒང་
ཨང་རྒས་གསད་མི་འདི་ ནང་ན་ཡོདཔ་འོང་ནི་མས། ད་ཨང་རྒས་གསད་མི་འདི་ ག་ཨིན་ན་སྨོ?
དྲི་བ།
- སྲུང་འདི་ནང་གི་ རྙོགས་གཞི་ངོ་མ་འདི་ ག་ཅི་ཨིན་མས་གོ?
- སྲུང་འདི་ནང་ མཐའ་མཇུག་ལུ་ ཨང་རྒས་གསད་མི་འདི་ ག་ཨིན་ན་ ཧ་གོ་ཚུགས་པའི་ སྒྲུབ་བྱེད་ཅིག་ སྲུང་གི་ གནས་སྟངས་
ཚུ་དང་ འབྲེལ་བ་བཟོ་སྟེ་བྲིས།
- ཆུང་ཀུ་བསྒང་ ཐབ་ཚང་ནང་ལས་ ཁྱོད་ཀྱིས་དགའ་བའི་ བཟའ་འཐུང་ཅིག་ ཕམ་གིས་མ་ཤེསཔ་སྦེ འཐུ་འབག་སྟེ་ བཟའ་
བའི་སྐོར་ལས་ སྲུང་ཐུང་ཀུ་ཅིག་བྲིས།
- སྲུང་འགོ་བཙུགསཔ་ད་ སྲུང་གི་གནས་དུས་འདི་ སྤྲོས་ཉམས་ག་དེ་སྦེ་བཙུགས་ནུག་གོ?

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
སྒོ་རཔ།
༉ ཧེ་མ་ མཐུ་ཆེན་ཆོས་ཀྱི་རྒྱལ་པོ་ ཞབས་དྲུང་ངག་དབང་རྣམ་རྒྱལ་ སྤུངས་ཐང་བདེ་ཆེན་ཕོ་བྲང་ནང་ ཆབ་སྲིད་དར་ཞིང་
རྒྱས་ཏེ་ བཞུགས་པའི་བསྒང་། ཨ་རྟག་ར་དད་པ་ཡོད་མི་ སྦྱིན་བདག་ཚུ་གིས་ ཕུལ་ཆ་ རྟ། ནོར། གསེར། དངུལ།
ཟངས། ལྕགས་ཚུ་ ཉིནམ་གཅིག་ཡང་མ་ཆད་པར་ཕུལ་མི་ འཐོན་དོ་ཡོདཔ་ཨིན་མས།
ཚར་གཅིག་འབདཝ་ད་ མར་སྒོ་ར་ཁ་ལུ་ སྡོད་མི་སྒོ་རཔ་གི་ མནོ་བསམ་ལུ་ བླམ་འདི་བཞུགས་ས་ གསེར་ཁྲི་གུར་ཨིན་
མས། བཞུགསཔ་བཞུགས་ས་ར་ ཕུལ་ཆ་ཕུལ་མི་ཡང་ ལེ་ཤ་འདུག། ང་ནི་ཉིནམ་ད་རིས་ ནངས་པ་མེདཔར་ སྒོ་ར་ཁར་
སྡོད་དེ་ ལོ་མང་ཧིང་རྫོགསཔ་ཡར་སོ་རུང་། ང་ལུནི་ ཕོགས་ཅིག་ལས་བརྒལ་ཏེ་ འཐོབ་ཁུངས་གཞན་ ཕྱེད་ཀྲམ་རྣཝ་ཞ་བོ་
ཅིག་ཡང་ མིན་འདུག། དེ་སྦེ་འདི་ ཁེ་རྒུད་
རྩ་ལས་ར་ མི་བཏུབ་པས་མནོ་ ཉིནམོ་ཅིག་
འབདཝ་ད་བླ་མའི་ སྐུ་མདུན་བཅར་ཏེ་ བླམ་
རིན་པོ་ཆེ་ ང་གིས་ སྒོ་ར་ཁར་སྡོད་དེ་ ལོ་
མང་ཧིང་རྫོགསཔ་ཅིག་ ལོག་སོ་རུང་ འཐོབ་
ལམ་ ཞབས་ས་ལས་གནང་མི་ཕོགས་ཅིག་
ལས་བརྒལ་ཏེ་ གཞན་ག་ནི་ཡང་མེད། ང་
ལུ་ འཐོབ་ལམ་ ད་རེས་བ་དྲགཔ་ཅིག་ བཟོ་
ནིའི་ཐབས་ ག་ཅི་ཅིག་འབད་བ་ཅིན་དྲག་ག་ བླམ་རིན་པོ་ཆེ་གིས་ ཐུགས་བརྟག་ཅིག་ གཟིགས་གནང་ཟེར་ཞུ་ཞུཝ་མས།
བླམ་གིས་ འདི་འཕྲོ་ལས་ དོན་དག་དེ་ཅིག་ལས་མེད་པ་ཅིན་ ཐུགས་བརྟག་གཟིགས་དགོཔ་ཡང་མིན་ནུག། ནངས་པ་ཉིནམ་
གཅིག་ ང་ལུ་ཕུལ་ཆ་ རྟ། ནོར། གསེར། དངུལ་ཚུ་ ག་ཅི་ར་ ཕུལ་མི་འཐོན་རུང་ ཁྱོད་ར་འབད་ཆི་ ཟེར་གསུངས་
ནུག། སྒོ་རཔ་དེ་ སེམས་ཡང་ཚ་ཐུག་ར་བཏང་རུང་ བླམ་གིས་བཀའ་ གནང་ཚར་ཚརཝ་ འབད་ནི་དེ་གིས་ དེ་གི་ནངས་པ་
དྲོ་པ་ ཧ་སག་སྟེ་ར་ སྒོ་ར་ཁར་ཐོན་ཏེ་ བླམ་མཇལ་མི་ག་དེམ་ཅིག་ འཐོན་འོང་ག་མནོ་ བསྒུགས་སྡོད་སྡོདཔ་ཨིན་མས།
དེ་འབདཝ་ད་ དེ་ཚེ་ཉིནམ་གཅིག་ སྤུངས་ཐང་རྫོང་ནང་འོང་མི་ མི་གེ་ར་ འབུལ་བ་རྟ་དང་ ནོར་ཕུལ་མི་ཕར་བཞག་ ཆུམ་
བང་ཅུང་གང་ར་ ཕུལ་མི་ཡང་མ་ཐོན་པས། ཨིན་རུང་ ཕྱི་རུ་གནམ་བསྲོ་རནམ་ད་ ཨཔ་རྒན་རྒས་ཅིག་གིས་ ནོར་གྱི་ཀོཝ་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཁུར་ཆ་གཅིག་ ཕྱག་མཇལ་ཕུལ་ནི་འབད་འབག་འོངམ་ད་ སྒོ་རཔ་གིས་ ད་རིས་ཉིནམ་གཅིག་ ཕུལ་ཆ་ག་ཅི་ཕུལ་མི་ར་འཐོན་
རུང་ བླམ་གིས་ང་ལུ་གནང་གནངམ་ཨིན་ཟེར་ ཁོ་གིས་ལེན་བཞག་བཞགཔ་མས།
དེ་གི་ནངས་པ་ དྲོ་པ་གསོལ་ཇ་འགྲོལ་ཞིནམ་ལས་ བླམ་གིས་ སྒོ་རཔ་ལུ་གཟིགས་ཏེ་ དབའི་ ཨཔ་སྒོ་རཔ་ ཁ་ཙ་ཁྱོད་
ཀྱིས་ ག་ཅི་ཐོབ་ཅི་གོ་ཟེར་གསུངས་ནུག། སྒོ་རཔ་གིས་ ཀོཝ་ཁུར་ཆ་གཅིག་ལས་བརྒལ་ཏེ་ གཞན་ག་ནི་ཡང་མ་འཐོབ་
ཟེར་ ཞུ་ཞུཝ་ཨིན་མས། བླམ་གིས་ དབའི་ ཡ་མཚན་ཆེ་མི་ཆེ་ དེ་ག་ཅི་གི་སྐྱོན་ཨིན་ན་ཟེར་ མངོན་ཤེས་ཀྱིས་གཟིགས་
ཏེ་ དེ་སྦེ་གསུངས་ནུག། ཧེ་མ་ཧེ་མ་ གཡུས་ཅིག་ནང་ ལྷམ་བཙེམ་མི་ཅིག་སྡོད་ནུག། ཁོ་གིས་ ཡར་མཆོད་མར་སྦྱིན་
གྱི་ དགེ་བའི་ལཱ་གཞན་ག་ནི་ཡང་མ་འབད་བར་ ཉིནམོ་རེ་ཆ་མེདཔ་ ལྷམ་བཙེམ་ནི་གི་ལཱ་ལུ་ གནམ་མེད་ས་མེད་ཤུགས་
བཏོན་ཏེ་ སྡོད་དོ་ཡོདཔ་མས།
ནམ་ཅིག་འབདཝ་ད་ གནམ་བསྲོ་ཁམས་ཅིག་ལུ་ ཅ་ལ་ཚུ་ག་ར་བསྡམས་ཚར་སྦེ་ འགྱོ་ནི་འབདཝ་ད་ ཀོཝ་དྲ་དུམ་
ཅིག་ ཕྱི་ཁར་ལུས་སོ་མི་དེ་ ལོག་བཙུགས་ནི་ལུ་ ཉམས་འཚེར་སྡོདཔ་ད། སྤྱང་ཁྱི་ཅིག་འོངམ་ ཁ་ཐུག་རྐྱབ་སྦེ།
ཡ་་ ཁྱོད་གར་འཇུག་ཟེར་ སླབ་སྦེ་ བྱིན་དཔ་མས། དེ་
བསྒང་གི་ རོ་ཁྱི་འདི་ ད་རིས་ཁྱོད་ལུ་ ཀོཝ་འབག་འོང་མི་
འདི་ཨིན། དེ་བསྒང་གི་ ལྷམ་བཙེམ་མི་འདི་ ཁྱོད་ར་ཨིན་
མས། ཁྱོད་ཀྱིས་ འདོད་ཡོན་ལོངས་སྤྱོད་ འཐོབ་ནིའི་
དོན་ལུ་ ཚོགས་བསགས་སྒྲིབ་སྦྱང་ སྦོམ་འབད་དགོ་པས།
དེ་མེན་པ་ཅིན་ རྒྱུ་ནོར་ལོངས་སྤྱོད་བཏགས་ནི་གི་ ཐབས་
གཞན་རྩ་ལས་ར་མིན་འདུག་ ཟེར་གསུངས་ནུག།
དྲི་བ།
. སྲུང་འདི་གི་ བརྗོད་དོན་དང་འཁྲིལ་བ་ཅིན་ ང་བཅས་ཀྱིས་ ག་ཅི་འབད་དགོ་ནི་ཨིན་མས་གོ?
. ཚར་གཅིག་འབདཝ་ད་ མར་སྒོ་ར་ཁ་ལུ་ སྡོད་མི་སྒོ་རཔ། ཟེར་བའི་སྐབས་ སྲུང་རྩེདཔ་གོ་རཔ་འདི་ ག་ཅི་བཟུམ་ཅིག་འབད་སྡོད་
སྡོདཔ་འོང་ ཁྱོད་ར་གིས་ སྤྲོས་ཉམས་བཙུགས་ཏེ་བྲིས།
. ག་དེམ་ཅིག་ ལཱ་རྩ་འགེངས་རུང་ མནོ་དོན་འགྲུབ་མ་ཚུགས་པ་ཅིན་ མནོ་བསམ་ག་དེ་སྦེ་ གཏང་དགོ་ནི་ཨིན་ན?

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
རི་དྭགས་རུ་རུ།
༉ སྔོན་གྱི་དུས་ལུ་ ནགས་ཚལ་དང་ ཆུ་ རི་དྭགས་རྣམ་པ་སྣ་ཚོགས་ ཡོད་པའི་སྦུག་ལུ་ རི་དྭགས་རུ་རུ ཟེར་མི་ཅིག་
རི་དྭགས་ཚུ་གི་བདག་པོ་སྦེ་ བཞུགས་ཡོདཔ་ཨིན་པས། ཁོ་ཕྱི་ཁ་ལས་སེམས་ཅན་གྱི་ལུས་འབད་རུང་ ནང་བྱང་ཆུབ་སེམས་
དཔའི་ སྤྲུལ་པ་འབད་ནི་དེ་གིས་ གཟུགས་ཀྱི་སྤུ་ཁ་ཚུ་ ག་ནི་བ་བྱ་ཆི་ཆི་སྦེ་ཡོདཔ་མ་ཚད་ འགྲོ་བ་སེམས་ཅན་ག་ར་ལུ་
ཕན་སེམས་ཅིག་བསྐྱེད་དེ་ར་སྡོད་དོ་ཡོདཔ་མས།
ཉིནམ་གཅིག་འབདཝ་ད་ མི་ཅིག་སྔུ་སྟེ་ བྱེལ་སྐད་ཤོར་ཡི་ར་ ཆུ་གིས་འབག་འགྱོ་བའི་སྐད་ཅིག་ རི་དྭགས་རུ་རུ་གིས་གོ་ནུག།
མི་འདི་ཆུ་གིས་འབག་འགྱོ་སར་མཐོངམ་ད་ ཁོ་གི་ཁོག་པའི་ནང་ལས་ དོན་ཧིང་བཏོན་འབག་འགྱོ་དོ་བཟུམ་མའི་ ཕངས་
སེམས་ཀྱི་སྡུག་བསྔལ་མྱོང་སྟེ་ ཁོ་ལུ་དབའི་ མ་འདྲོག་ཤིག། ཟེར་སླབ་སྟེ་ ཆུའི་ནང་འཛུལ་ཞིནམ་ལས་ ང་ལུ་ གཟུང་
ཟེར་སླབ་ད་ མི་འདི་གི་རྐངམ་དང་ལགཔ་ཚུ་ གྱང་སྟེ་བསྐུམ་ཆིཔ་ལས་ གཟུང་མ་ཚུགས་པས། ཨིན་རུང་རི་དྭགས་རུ་རུ་གིས་
སྒལ་པ་ལུ་འབག་སྟེ་ ཆུའི་མཐའ་མ་ལུ་ བཏོན་ཞིནམ་ལས་ ལམ་ཡང་སྟོན་བྱིན་ནུག།
མི་འདི་ཧ་ལས་ཏེ་ ཕྱག་འཚལ་ཞིནམ་ལས་ ཁྱོད་ང་ལུ་བཀའ་དྲིན་ཅན་ཅིག་ཨིན། ད་ཁྱོད་ལུ་ག་ཅི་ར་ འབད་དགོཔ་ཡོད་ག་
ང་གིས་ཕྱག་ཞུ་ནི་ཨིན་ཟེར་སླབ་ནུག། རི་དྭགས་ཀྱིས་ ཁྱོད་ཀྱིས་ང་ལུ་ དྲིན་ལན་འཇལ་ནིའི་ སེམས་ཡོད་པ་ཅིན་ གཞན་ག་
ནི་ཡང་འབད་དགོཔ་མེད། ཨིན་རུང་ ངེའི་ཤ་འདི་ མི་
གིས་ བཟའ་བཏུབ་ཨིན། མི་ཚུནི་ འདོད་པ་ག་ནི་
བས་ཆེ། ཁྱོད་ཀྱིས་ང་འདི་ཁར་འདུག་ཟེར་ སླབ་མ་
དཔ་ཅིག་ འབད་སྨ་རེ། ཟེར་སླབ་ནུག། མི་དེ་གིས་
ཡང་ ལགས་སོ། ང་གིས་ག་ལུ་ཡང་མི་སླབ། ཟེར་
དམ་བཅའ་འབད་དེ་ ཕྱག་ཚར་གསུམ་འཚལ་ སྐོར་ར་
རྐྱབ་སྦེ་ ཡར་སོ་ནུག།
དེ་ལས་ཡུན་མ་རིངམོ་ཅིག་ཁར་ གཡུས་དེ་ཁའི་ རྒྱལ་པོའི་བཙུན་མོ་ རྨི་ལམ་གསལ་ཏོག་ཏོ་སྦེ་ མཐོང་མི་ཅིག་ཡོདཔ་མས།
མོ་གི་རྨི་ལམ་ནང་ རི་དྭགས་རུ་རུ་ ཁྲི་ཁར་བཞུགས་ཞིནམ་ལས་ སེམས་ཅན་ལེ་ཤ་ཅིག་གིས་བསྐོར་ཏེ་ ཁོང་ལུ་ ཆོས་
གནངམ་མཐོང་ནུག། དེ་ལས་ མོ་རྒྱལ་པོའི་སྐུ་མདུན་ལུ་སོང་སྟེ་ རྨི་ལམ་མཐོང་མི་ཚུ་ རིམ་པ་བཞིན་དུ་ ཞུ་ཞིནམ་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ལས་ རི་དྭགས་རུ་རུ་འདི་ ག་དེ་སྦེ་འབད་རུང་ འཚོལ་གནང་ཟེར་ཞུ་ནུག། རྒྱལཔོ་ཡང་ བཙུན་མོའི་རྨི་ལམ་ལུ་ ཐུགས་
ཡིད་ཆེས་ཏེ་ རི་དྭགས་རུ་རུ་ འཚོལ་ནིའི་ཞལ་གྱིས་བཞེས་ཏེ་ རྒྱལཔོ་གིས་ རི་དྭགས་དེ་བཟུམ་མཐོང་མི་དང་ གོ་མི་
རེ་ཡོད་པ་ཅིན་ རྒྱལ་སྲིད་བཅུ་ཆ་གཅིག་ གསོལ་རས་འབད་གནང་ནི་ཨིན། ཟེར་ ཉིནམ་ད་རེས་ནངས་པ་མེད་པར་ ཁྱབ་
བསྒྲགས་གནང་ནུག།
མི་དེ་གིས་ཁྱབ་བསྒྲགས་དེ་ ལོག་ཅི་ལོག་ཅི་ར་གོཝ་ད་ གསོལ་རས་མནངས་ཆེན་སྦེ་ཡོད་མི་འདི་
གིས་ རི་དྭགས་རུ་རུའི་དྲིན་ལན་སེམས་ལས་བརྗེད་དེ་ རི་དྭགས་རུ་རུའི་ རྒྱུས་ཆ་ང་ལུ་ཡོད་ ཟེར་ཞུ་ནུག།
རྒྱལ་པོ་ གནམ་མེད་ས་མེད་ ཐུགས་དགྱེས་ཏེ་ ཀྲིང་ཀ་ ཀྲོབ་མདའ་ མདའ་གཞུ་ མཚོན་ཆ་ལེ་ཤ་ བཅའ་སྒྲིག་རྐྱབ།
ཕྱག་ཞུ་མི་དང་བཅསཔ་སྦེ་ མི་འདི་གིས་ལམ་སྣ་དྲངས་ཞིནམ་ལས་ ནགས་ཚལ་ནང་ཕེབས་ནུག། མི་འདི་གིས་ རི་དྭགས་
རུ་རུ་འདི་མཐོངམ་ཅིག་ ལགཔ་ཡར་སེང་སྟེ་ རྒྱལཔོ་ལུ་སྟོནམ་ད་ ལས་ཀྱི་རྣམ་པར་སྨིན་པ་ འཕྲལ་ལུ་སྨིན་ཏེ་ དེ་འཕྲོ་
ལས་ མི་དེ་གི་ ལག་པའི་ཚིགས་ཏོ་ལས་
ཆད་སོ་ནུག། རྒྱལཔོ་འདིནི་ རི་དྭགས་རུ་
རུ་ གཟིགསཔ་ཅིག་ གཟུགས་ཀྱི་སྤུ་ཁ་
དང་ བཀྱག་ཚུ་ག་ནི་ལས་ ལེགས་ཤོམ་
ཡོད་ནི་འདི་གིས་ བལྟ་བས་མ་ངོམས་ཅིག་
ལུ་ཐལ་ཏེ་ ཧམ་སྟེ་ལུས་སོ་ནུག།
རི་དྭགས་རུ་རུནི་ བྱོག་གེ་ཟེརན་ རྒྱལ་པོའི་ཕྱག་ཞུ་མི་ཚུ་གིས་ མཐའ་བསྐོར་ཏེ་ མི་ཐར་མནོ་ཞིནམ་ལས་ མིའི་ཁ་སྐད་
འབད་ དེ་སྦེ་སླབ་ནུག། རྒྱལ་པོ་ཆེན་པོ་ ད་ལྟོ་ར་ཕྱག་མདའ་ མ་གནང་པར་ ངེའི་སེམས་ལུ་ དོགས་པ་ཅིག་ཡོད་མི་འདི་
བསལ་ཏེ་བཀའ་དྲིན་བསྐྱང་། མིའི་རྒྱུན་ལམ་ རྩ་ལས་མེད་པའི་ ནགས་ཚལ་འདི་ནང་ ང་འདུག་ཟེར་ ག་གིས་ཞུ་ཡི།
ཟེར་ཞུ་ནུག། དེ་གི་ལན་ལུ་ རྒྱལ་པོ་གིས་ ང་ལུ་ ཁྱོད་ནཱ་འདུག་ཟེར་ སྟོན་མི་འདི་ ཨ་ཕི་མི་དེ་ཨིན། ཟེར་ མདའ་
གི་སྤྱི་ཏོག་གིས་ མི་འདི་ལུ་སྟོནམ་ལས་ རི་དྭགས་རུ་རུ་ མི་འདི་མཐོངམ་ཅིག་ གནམ་མེད་ས་མེད་ སེམས་ཕམ་ནུག།
རྒྱལ་པོ་གིས་ ཁྱོད་ཀྱིས་ ག་ལུ་སླབ་སླབ་ཨིནམ། ཟེར་གསུངསམ་ད་ རི་དྭགས་རུ་རུ་གིས་ མི་འདི་ ཆུ་གིས་འབག་འགྱོཝ་
ད་ ཆུའི་ནང་ལས་ ང་གིས་ བཏོན་བཏོནམ་ཨིན། ད་རིས་ ང་ལུ་ འཇིགས་སྐྲག་འདི་བཟུམ་ འབྱུང་བཅུག་མི་འདི་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
མི་འདི་གིས་བཟོ་བཟོཝ་ཨིན་མས། གཞན་ཁོ་གིས་ མ་རབས་ཀྱི་ ལཱ་དེ་བཟུམ་རྩ་ལས་ར་ འབད་མ་བཏུབ་ཅིག་ཨིན། ཟེར་
ཞུ་ནུག། རྒྱལཔོ་གིས་ མི་འདི་ལུ་ སྤྱན་ཁྲོ་བོ་སྦེ་གཟིགས་ཏེ་ ཁྱོད་ཆུ་གིས་ འབག་འགྱོཝ་ད་ ཁོ་གིས་བཏོནམ་
བདེན་ག? ཟེར་གསུངསམ་ད་ དེ་བསྒང་ལས་ མི་འདི་ གཟུགས་གནམ་མེད་ས་མེད་འདར་ཏེ་ བདེན་ལགས། ཟེར་ཞུ་ནུག།
རྒྱལཔོ་གིས་ མི་ངནམ་ཁྱོད་བཟུམ་ བཀྲ་མ་ཤིསཔ་གསོནཔོ་སྦེ་ སྡོད་དེ་ག་ཅི་འབད་ནི། དེ་བ་འདི་ ཤི་སོ་པ་ཅིན་དྲག་ ཟེར་
གསུངས་ཏེ་ གསད་ནི་སྦེ་ མདའ་བཀལ་སྦེ་ གཞུ་བཀངམ་ད་ རི་དྭགས་རུ་རུ་གིས་ སྙིང་རྗེ་བསྐྱེད་དེ་ རྒྱལཔོ་དང་མི་
འདི་གི་བར་ན་ འཛུལ་ཞིནམ་ལས་ རྒྱལ་པོ་ཆེན་པོ། ཁོ་གིས་ ང་ལུ་ བཀྲ་མ་ཤིསཔ་འདིནི་ འབད་ཚར་ཡི། བསད་དེ་ག་
ཅི་འབད་ནི་ གསད་མི་དགོ། ཚེ་འདི་ལུ་ གཏམ་ངན་པ་གིས་ཁྱབ་སྟེ་ བསོད་ནམས་ཟད་ནི་དང་ ཕྱི་མ་ཡང་ ལས་ཀྱི་རྣམ་པར་
སྨིན་པའི་ སྡུག་བསྔལ་མྱོང་དགོཔ་ལས་ ཐུགས་ལུ་སྙིང་རྗེ་བསྐྱེད་དེ་ ཁོ་ལུ་ག་ཅི་དང་ ག་ཅི་ར་དགོཔ་ཡོདཔ་ཨིན་ན། འདི་ཚུ་
གནང་ཐབས་ཅིག་མཛད་དེ་ བཀའ་དྲིན་བསྐྱང་གནང་། དེ་ལས་ ང་གིས་ ཁྱོད་ཀྱི་བཀའ་བཞིན་དུ་ ཕྱག་ཕྱིད་ཞུ་འོང་ཟེར་ཞུ་ནུག།
རྒྱལཔོ་ཡང་ དད་པ་ལྷག་པར་བསྐྱེད་དེ་ ཁྱོད་གཞན་དང་མ་འདྲ་བའི་ བྱང་ཆུབ་ཀྱི་སེམས་ཡོད་མི་ཅིག་ཨིན་པས། ད་ལྟོ་འཕྲལ་
ལུ་ གནོདཔ་བཀལ་མི་ལུ་ སྙིང་བརྩེ་བ་དང་ལྡནམ་ ཁྱོད་ནི་ཡོན་ཏན་ཅན་ཅིག་ཨིནཔས། ང་བཅས་འདི་ མིའི་གཟུགས་ཙམ་
ཅིག་ར་ཨིན། སྐྱེས་བུ་མཆོག་ཏུ་གྱུར་པ་ ཁྱོད་དང་མཇལ་ཚུགས་མི་འདི་ མི་འདི་གིས་ ཁྱོད་ཀྱི་ རྒྱུས་ཆ་ཤེསཔ་ལས་བརྟེན་ཏེ་
ཨིན། མི་འདི་ལུ་ དགོ་པའི་རྒྱུ་ནོར་ལོངས་སྤྱོད་ཚུ་ བྱིན་ནི་ཨིན། ཁྱོད་ཡང་རྒྱལ་སྲིད་ལུ་ག་དགའཝ་ ག་ཅི་ཐུགས་དགྱེསཔ་
ཅིག་ལུ་ ལོངས་སྤྱོད་དེ་བཞུགས་གནང་། ཟེར་ཞུཝ་ད། རི་དྭགས་རུ་རུ་གིས་ རྒྱལ་པོ་ཆེན་པོ་ ཁྱོད་ནཱ་ལུ་ འབྱོན་དགོ་པའི་
དོན་དག་འདི་ ང་གིས་ འགྲུབ་ཚུགསཔ་ཅིག་ འབད་འོང་ཟེར་ཞུ་ནུག།
དེ་ལས་ རྒྱལ་པོ་གིས། རི་དྭགས་འདི་ ཕོ་བྲང་ནང་ལུ་ གདན་དྲངས་ཏེ་ ཁྲི་ཁར་བཞུགས་བཅུག་ཞིནམ་ལས་ ཞབས་ཏོག་
ཕུན་སུམ་ཚོགསཔ་སྦེ་ཞུ། རྒྱལ་པོ་ཡབ་ཡུམ་འཁོར་དང་བཅསཔ་ ག་ར་གིས་བསྐོར་ཏེ་ ཆོས་གནང་དགོཔ་འབད་ཞུཝ་ད་ རི་
དྭགས་རུ་རུ་གིས་ཡང་ རྒྱལ་པོའི་བཀའ་བཞིན་དུ་ ཚིག་གསལ་ཏོག་ཏོ་སྦེ་ ཆོས་དེ་སྦེ་གསུངས་ནུག། རྒྱལ་པོའི་ཆོས་ནི་
མདོར་བཤད་ན། །སེམས་ཅན་རྣམས་ལ་སྙིང་རྗེ་བསྐྱེད། །གསད་དང་རྐུ་ལ་སོགས་པ་སྤོངས།། ཟེརཝ་ལ་སོགས་པའི་ཆོས་ལེ་
ཤ་ཅིག་གསུངས་གནང་ནུག། དེ་ལས་ རྒྱལཔོ་འཁོར་དང་བཅསཔ་ ག་ར་སེམས་དགའ་སྤྲོ་དང་བཅསཔ་ ཆོས་ཉམས་སུ་ལེན་
ཏེ་ རི་དྭགས་དང་བྱ་ལ་སོགས་པའི་ སེམས་ཅན་ཚུ་ལུ་ མི་འཇིགས་སྐྱབས་ཀྱི་སྦྱིན་པ་བྱིན་ཏེ་ ཆོས་དང་མཐུན་པའི་ རྒྱལ་
སྲིད་བསྐྱངས་ཏེ་ བཞུགས་ནུག་གོ། །།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
དྲི་བ།
. ལེགས་ཤོམ་སྦེ་མི་ལུ་ བཀའ་དྲིན་མ་བསམ་མ་ཤེས་པ་ཅིན་ འབྲས་བུ་ག་ཅི་ར་འབྱུང་འོང་གོ?
. མི་ ཆུ་གིས་འབག་འགྱོ་མི་འདི་ ག་ཅི་མ་ཚང་པའི་སྐྱོན་ཨིན་ན?
. ཁྱོད་མི་ངན་འདི་ཨིན་པ་ཅིན་ རྒྱལཔོ་གིས་གནང་གེ་ཟེར་གསུངས་མི་ གསོལ་རས་འདི་ ལེན་འོང་ག? ག་ཅི་སྦེ?
. ཁྱོད་ཀྱིས་ཡང་ སྲུང་ལེགས་ཤོམ་ཅིག་ སྤྲོས་ཉམས་བཙུགས་ཏེ་ གསར་རྩོམ་འབད།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།རྒྱལ་སྲོས་ལག་ལེན།སྐད་ཡིག་དང་རྩོམ་རིག། སློབ་རིམ་བཅུ་པ།
སློབ་ཕྲུག་ཚུ་གིས་ ལྷབ་སྦྱོང་འབད་དགོཔ།
རྒྱལ་སྲས་ལག་ལེན་ལྷབ་པའི་སྐབས་ ཚིགས༌བཅད༌ཀྱི༌གི༌ནང་དོན་ཚུ་ ཧ་གོཝ་ཙམ་སྦེ་ མ་བཞག་པར་རང་གི་རྒྱུད་ལུ་ སྐད་
ཡིག་གི་ རིག་རྩལ་བཞི་ ཡར་རྒྱས་གཏང་ཐབས་ལུ་ དམིགས་ཏེ་ གཤམ་འཁོད་ཀྱི་སྦྱོང་ལཱ་ཚུ་འབད་དགོཔ་ཨིན།
བྲི་ནིའི་རིག་རྩལ་ཡར་རྒྱས་ཀྱི་དོན་ལུ།
. ཚིགས༌བཅད༌ཀྱི༌ བརྗོད་དོན་ཚུ་ལུ་ བདེན་རྫུན་དང་དབྱེ་དཔྱད་ འགྲེལ་བཤད་ བསམ་འཆར་ཚུ་བཀོད་ནིའི་ དྲི༌བ༌དྲིས༌ལན༌བྲི༌ནི།
. ཚིགས༌བཅད༌ཀྱི༌བརྗོད༌དོན༌ལུ༌གཞི༌བཞག༌སྟེ༌ རང༌གིས༌ཡང༌ ཚིགས༌བཅད༌གསརཔ༌རེ༌བྲི༌ནི།
. ཆོས༌སྐད༌ཀྱི༌མིང་ཚིག་ཡིག་སྡེབ་ཚུ་གི་ཐོག་ལུ་ མགྱོགས་ཕབ་དང་ རྗོད་ཚིག་བྲི་ནི།
. བརྗོད་དོན་གྱི༌ཐོག༌ལུ༌ རྩ་ཚིག་གསརཔ་རེ་བརྩམ་ནིའི་སྦྱང་བ་འབད་ནི།
ལྷག་ནིའི་རིག་རྩལ་ ཡར་རྒྱས་ཀྱི་དོན་ལུ།
. ཚིགས༌བཅད༌ཚུ༌ གཅད༌མཚམས༌དང༌འཁྲིལ༌ ག་དེ་མང་མང་ ལྷག་ནི།
. ཚིགས༌བཅད༌ཀྱི༌འགྲེལ༌པ༌ཚུ༌ གང༌མང༌ལྷག༌ནི།
ཉན་སླབ་ཀྱི་རིག་རྩལ་ ཡར་རྒྱས་ཀྱི་དོན་ལུ།
ཚིགས༌བཅད༌ཚུ་གི་ཐོག་ལུ་ སློབ་དཔོན་དང་གཅིག་ཁར་ ངག་ཐོག་ལས་དྲིས་ལན་འབད་ནི་དང་ གནད་དོན་ཚུ་ལུ་ དགག་སྒྲུབ་དང་
གསལ་བཤད་ སྤྱན་འབུལ་དོགས་སེལ་ བསམ་འཆར་བཤད་ནིའི་ གོ་སྐབས་གང་མང་ལེན་དགོཔ་ཨིན།
དབྱེ་ཞིབ།
ཁྱེད་ཀྱིས་ འབྲི་ལྷག་ཉན་སླབ་ཚུ་གི་དོན་ལུ་ སྦྱོང་ལཱ་མ་འདྲཝ་ ལེ་ཤ་ཅིག་ འབད་ཡོད་མི་ཚུ་གི་སྐོར་ལས་ སློབ་དཔོན་
ཚུ་གི་ཕྱག་ལུ་ དུས་རྒྱུན་དབྱེ་ཞིབ་ཀྱི་ སྐུགས་ཐོ་ཚུ་འོང་། དེ་དང་འཁྲིལ་ཏེ་ རང་ ཡར་རྒྱས་འགྱོ་དོ་ཡོད་མེད་ འཕྲལ་
འཕྲལ་ར་ བལྟ་དགོ། སློབ་གྲྭ་ནང་འོང་པའི་དུས་ཚོད་འདི་ འཕྲོ་བརླག་མ་བཏང་པར་ ཉིནམ་གཅིག་བ་ཉིནམ་གཅིག་ ཡར་
དྲག་འགྱོ་ནིའི་ མནོ་བསམ་བཏང་སྟེ་ དཔེ་ཆ་ ལྷབ་དགོཔ་ཨིན།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ངོ་སྤྲོོད།
རྒྱལ་སྲས་ལག་ལེན་འདི་ སངས་རྒྱས་ཀྱི་གསུང་ མདོ་དང་ རྒྱུད་སྡེ་ཚུ་དང་ རྗེས་འཇུག་མཁས་པའི་བསྟན་བཅོས་ཚུ་གི་ནང་ལས་
འཐོན་མི་ སངས་རྒྱས་ཀྱི་གོ་འཕང་འཐོབ་ནིའི་དོན་ལུ་ རྒྱལ་སྲས་བྱང་ཆུབ་སེམས་དཔའ་ཚུ་གི་ ལག་ལེན་ཉམས་སུ་བླང་ནིའི་
སྤྱོད་པ་ཚུ་ ཚིགས་བཅད་སུམ་ཅུ་སོ་བདུན་ནང་ མདོར་བསྡུས་ཏེ་ གསུངས་གསུངསམ་ཅིག་ཨིན། དེ་གི་སྐོར་ལས་ཁྱེད་ཀྱིས་
སློབ་རིམ་ པ་ནང་ལས་ར་ ལྷབ་ནི་འགོ་བཙུགས་ཏེ་ཡོད།
དེ་འབདཝ་ལས་ ཁྱེད་ཀྱིས་ སློབ་རིམ་ པའི་ནང་ལྷབ་མི་ཚུ་ ལོག་སྟེ་སྦྱང་བ་འབད་དགོ་པའི་ཁར་ དེ་གི་འཕྲོ་མཐུད་ སློབ་
རིམ་ པ་གི་དོན་ལུ་ ད་ལྟོ་སློབ་དེབ་ནང་བཀོད་དེ་ ཡོད་མི་འདི་ལུ་ སློབ་སྦྱོང་འབད་དགོཔ་དང་། གནད་དོན་དེ་དང་འཁྲིལ་
ཏེ་ ལག་ལེན་འཐབ་ཤེས་པའི་ཤེས་ཡོན་ རྒྱུད་ལུ་འཐོབ་དགོཔ་ཨིན།
དེ་ཡང་ ང་བཅས་རའི་འབྲུག་རྒྱལ་ཁབ་འདི་ ནང་པ་ཆོས་ལྡན་གྱི་རྒྱལ་ཁབ་ཅིག་ཨིནམ་ལས་ ནང་པའི་ཆོས་ཀྱི་སྙིང་པོ་ གཞན་
ཕན་བྱང་ཆུབ་སེམས་ཀྱི་སྐོར་ལས་ འབྱུང་མི་ཚུ་གི་དོན་ ཤེས་དགོཔ་མ་ཚད། འབྲུག་གི་རྒྱལ་རབས་བཞི་པ་ མངའ་བདག་
འཇིགས་མེད་སེང་གེ་དབང་ཕྱུག་མཆོག་གིས་ རྒྱལ་ཁབ་གོང་འཕེལ་གྱི་ལྟ་བ་ རྒྱལ་ཡོངས་དགའ་སྐྱིད་དཔལ་འཛོམས་ཀྱི་ ཀ་
ཆེན་བཞིའི་ནང་གསེས་ ནང་སེམས་ཀྱི་བདེ་སྐྱིད་གོང་འཕེལ་གཏང་ནིའི་ རྒྱུ་མཐུན་མོང་མ་ཡིན་པ་ཅིག་ཡང་ འདི་ལས་བརྟེན་ཏེ་
འགྲུབ་དགོཔ་ཨིན།
དེ་གུར་ དོ་རུང་ རྒྱལ་སྲས་ལག་ལེན་འདི་ རྩོམ་རིག་ཚིགས་བཅད་ཀྱི་དཔེ་ དྲག་ཤོས་ཅིག་ཡང་ཨིནམ་ལས་ སློབ་རིམ་བཅུ་
པའི་སློབ་ཕྲུག་ཚུ་གིས་ བརྗོད་བྱའི་དོན་དང་ རྗོད་བྱེད་ཀྱི་ཚིག་གཉིས་ཆ་ར་ལུ་ བརྩོན་ཤུགས་བསྐྱེད་དེ་ སློབ་སྦྱོང་འབད་བ་ཅིན་
འདི་ཕྱི་རང་གཞན་དོན་གཉིས་ ཕུན་སུམ་ཚོགས་ནི་གི་ ཆོས་ཚན་ངོ་མ་ཅིག་འདི་ཨིན་ནོ།།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
སློབ་རིམ་ པའི་ རྒྱལ་སྲོས་ལག་ལེན་གྱི་ སློབ་སྦྱོོང་དོན་ཚོན།
རྒྱལ་སྲས་ལག་ལེན་གྱི་སྐོར་ལས་ སློབ་རིམ་ པའི་ནང་ ལྷབ་མི་ རྒྱལ་སྲས་ལག་ལེན་གྱི་འཕྲོ་མཐུད་ལུ་ སློབ་རིམ་
པའི་ནང་ལུ་ འདོད་ཡོན་ལོངས་སྤྱོད་སྤང་དགོཔ་ལས་ མཇུག་ཚུན་ ལྷབ་སྦྱང་འབད་དགོཔ་སྦེ་ཚུད་ཡོད། རྒྱལ་སྲས་ལག་ལེན་
འདི་ སློབ་སྦྱོང་འབད་བའི་སྐབས་ རྒྱལ་སྲས་བྱང་ཆུབ་སེམས་དཔའ་ཚུ་གི་ ཕྱག་ལཱ་མཛད་ཐངས་ཀྱི་ མཛད་སྤྱོད་ཚུ་ སློབ་
སྦྱོང་འབད་དེ་ ནང་པའི་ཆོས་ཀྱི་བརྩི་མཐོང་དང་འདོད་ཚུལ་མ་འདྲཝ་ཚུ་ཧ་གོ་ཚུགས་དགོ་པའི་ཁར་དེ་ཚུའི་ནང་ལས་ ག་ར་ཡོངས་སུ་
རྫོགསཔ་སྦེ་ ལག་ལེན་འཐབ་མ་ཚུགས་རུང་ ཚུལ་ཙམ་རེ་ རང་གིས་ཡང་ ལག་ལེན་འཐབ་ཚུགས་པའི་ སེམས་ཤུགས་
བསྐྱེད་དེ་ ཉམས་སུ་ལེན་ཐབས་འབད་དགོཔ་དང་། དེ་གི་ཞར་དང་ཞོར་ཁར་ ཆོས་སྐད་དང་རྫོང་ཁའི་ མིང་ཚིག་ཡིག་སྡེབ་དང་
འབྲི་ལྷག་གི་སྦྱང་བ་འཐོབ་ཚུགསཔ་འབད་དགོཔ་ཨིན།
འདོད་ཡོན་ལོངས་སྤྱོོད་སྤང་དགོཔ།
འདོད་པའི་ཡོན་ཏན་ལན་ཚྭའི་ཆུ་དང་འདྲ། །ཇི་ཙམ་སྤྱོད་ཀྱང་སྲེད་པ་འཕེལ་བར་འགྱུར།།
གང་ལ་ཞེན་ཆགས་སྐྱེ་བའི་དངོས་པོ་རྣམས། །འཕྲལ་ལ་སྤོང་བ་རྒྱལ་སྲོས་ལག་ལེན་ཡིན།། ()
མིག་ཁར་ གཟུགས་ལེགས་པ། རྣ་བར་ སྒྲ་ཧནམ། ལྷ་པ་ཁར་ དྲི་ཞིམ་པ། ལྕེ་ལུ་ རོ་མངར་བ། ལུས་ལུ་ རེག་བྱ་
འཇམ་པ་ ལ་སོགས་པའི་འདོད་པའི་ཡོན་ཏན་ཚུ་ དཔེ་འབད་བ་ཅིན་ ལན་ཚྭའི་ཆུ་ཟེར་ ཚྭ་ཁ་བཟང་བཟང་པའི་ ཆུ་འཐུང་ཡི་
འཐུང་ཡི་ སྐོམ་དད་ཆེ་སུ་ཆེ་སུ་སོང་སྟེ་ངོམས་ནི་མེདཔ་ འགྱོ་དོ་བཟུམ་ འདོད་པའི་ཡོན་ཏན་ དེ་ཚུ་ལུ་ ག་དེམ་ཅིག་ ལོངས་
སྤྱོད་དེ་འབད་རུང་ ངོམ་ནི་མེན་པར་ སེམས་ཀྱི་ཆགས་པ་འདི་ ལྷག་པར་འཕེལ་ཏེ་འགྱོཝ་ཨིན།
དེ་འབད་ནི་འདི་གིས་ རང་གི་སེམས་འདི་ གཟུགས་ལ་སོགས་པ་འདོད་པའི་ཡོན་ཏན་ ག་ཅི་ལུ་རང་ཆགས་ཞེན་བསྐྱེད་དེ་འབད་
རུང་ དེ་ཚུ་སྙིང་པོ་མིན་འདུག་ཟེར་ མནོ་བསམ་བཏང་སྟེ་ དེ་འཕྲལ་ལས་ སྤང་དགོཔ་འདི་ རྒྱལ་སྲས་བྱང་ཆུབ་སེམས་དཔའ་
ཚུ་གི་ ལག་ལེན་ཅིག་ཨིན་ནོ།།
མིང་ཚིག་གོ་དོན། འཕྲལ་ : ད་ལྟོ།
ཇི་ཙམ་ : ག་དེམ་ཅིག།
ལན་ཚྭའི་ཆུ་ : ཚྭ་ཁུ། (ཚྭ་ཡོད་པའི་ཆུ)

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
སྤྱད་ཀྱང་ : ལོངས་སྤྱོད་རུང་།
སྲེད་པ་ : ཆགས་པ།
དྲི་བ།
. འདོད་པའི་ཡོན་ཏན་ལྔ་ རེ་རེ་བཞིན་བྲིས་ཏེ་ བློ་ལུ་ཟུངས།
. འདོད་པའི་ཡོན་ཏན་ལྔཔོ་དེ་ དཔྱེ་ ཆུ་ཚྭ་ཁུ་ལུ་བཞག་དགོ་པའི་ཁུངས་ ག་ཅི་སྦེ་ཨིན་ན?
. འདོད་པའི་ཡོན་ཏན་འདི་ མ་སྤང་པ་ཅིན་ སྟབས་མ་བདེཝ་ག་དེ་སྦེ་ར་ འཐོན་ནི་ཨིན་པས་གོ?
བདག་འཛིན་སྤང་དགོཔ།
ཇི་ལྟར་སྣང་བ་འདི་དག་རང་གི་སེམས། །སེམས་ཉིད་གདོད་ནས་སྤྲོོས་པའི་མཐའ་དང་བྲལ།།
དེ་ཉིད་ཤེས་ནས་གཟུང་འཛིན་མཚོན་མ་རྣམས། །ཡིད་ལ་མི་བྱེད་རྒྱལ་སྲོས་ལག་ལེན་ཡིན།། ()
ཕྱི་ཁའི་ཡུལ་ གཟུགས་དང་ སྒྲ་ དྲི་ རོ་ རེག་བྱ་ཚུ་ བཟང་ངན་ག་དེ་སྦེ་ར་མཐོང་རུང་ དེ་ཚུ་ག་ར་ རང་གི་སེམས་ཀྱིས་
བཟོཝ་ཨིན། སེམས་ཁོ་རནི་ ཧེ་མ་ལས་ར་ ཡོདམ་དང་མེདཔ་ལ་སོགས་པའི་ སྤྲོས་པ་དང་བྲལ་བ་ཅིག་ཨིན། དེ་སྦེ་ཨིན་
པའི་གནས་སྟངས་འདི་ ཧ་གོ་ཞིནམ་ལས་གཟུང་བ་ཡུལ་དང་ འཛིན་པ་སེམས་ཀྱི་ རྣམ་རྟོག་བཟང་ངན་ཚུ་ག་ར་ སེམས་ཁར་
མ་མནོ་བར་ བདག་འཛིན་རྩ་བ་ལས་སྤང་དགོཔ་འདི་ རྒྱལ་སྲས་བྱང་ཆུབ་སེམས་དཔའ་ཚུ་གི་ ལག་ལེན་ཨིན་ནོ།།
མིང་ཚིག་གོ་དོན། སྣང་བ་ : མཐོང་ནི།
གདོད་ནས་ : ཧེ་མ་ལས།
སྤྲོས་པ་ : བཟོ་བཟོཝ། བཅོས་མ།
མཚན་མ་ : རྣམ་རྟོག།
ཡིད་ : སེམས།
དྲི་བ།
. བདག་འཛིན་ཟེར་མི་འདི་ ག་དེམ་ཅིག་ལུ་སླབ་སྨོ?

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
. ཕྱིའི་སྣང་བ་ཚུ་ རང་བཞིན་གྱིས་གྲུབ་སྟེ་ཡོད་ག་མེད་ དབྱེ་བ་དཔྱད་དེ་ ཁྱོད་རའི་བསམ་འཆར་བཀོད།
. བདག་འཛིན་འདི་ ག་དེ་སྦེ་སྤང་དགོཔ་སྨོ?
ཞེན་ཆགས་སྤང་དགོཔ།
ཡིད་དུ་འོང་བའི་ཡུལ་དང་འཕྲད་པ་ན། །དབྱར་གྱི་དུས་ཀྱི་འཇའ་མཚོོན་ཇི་བཞིན་དུ།།
མཛེས་པར་སྣང་ཡང་བདེན་པར་མི་བལྟ་ཞིང་། །ཞེན་ཆགས་སྤོང་བ་རྒྱལ་སྲོས་ལག་ལེན་ཡིན།། ()
ཡིད་དུ་འོང་བའི་ཡུལ་ གཟུགས་ལེགས་པ། སྒྲ་ཧནམ། དྲི་ཞིམ། རོ་མངརམ། རེག་བྱ་འཇམ་པ་ ལ་སོགས་པ་དང་
འཕྱདཔ་ད་ དེ་ཚུ་ག་ར་ནམ་བྱཱར་གྱི་དུས་ལུ། ཆརཔ། རླུང་། ཉི་མའི་འོད། རྐྱེན་གསུམ་འཛོམས་ལས་ ཁ་དོག་སྣ་སྔ་དང་ལྡན་
པའི་གཞའ་ ག་ནི་བ་ལེགསཔ་ མིག་ཏོ་གི་ཡུལ་ལུ་མཐོང་རུང་ དེ་ཚུ་བདེན་པར་གྲུབ་པའི་ དངོས་པོ་སྦེ་ མ་བརྩི་བར་ དངོས་
པོ་དེ་ཚུ་ལུ་ སེམས་ཆགས་ནི་སྤང་དགོཔ་འདི་ རྒྱལ་སྲས་བྱང་ཆུབ་སེམས་དཔའ་ཚུ་གི་ ལག་ལེན་ཅིག་ཨིན་ནོ།།
མིང་ཚིག་གོ་དོན། ཡིད་དུ་འོང་བ་ : སེམས་ཁར་འབབ་མི།
འཕྲད་པ་ན་ : འཕྱདཔ་ད།
དབྱར་ : བྱཱར།
འཇའ་ཚོན་ : གཞའ།
དྲི་བ།
. བྱད་ངོ་རིས་ ལྷ་བཟུམ་ཡོད་པའི་ མི་ལུ་སེམས་ཤོར་བ་ཅིན་ སེམས་སྲུང་ཐབས་ ག་དེ་སྦེ་ འབད་ནི་སྨོ?
. ལོ་ན་ཚོད་ མ་ཁུགཔ་ལས་ གཉེན་གྲོགས་འཚོལ་བ་ཅིན་ དཀའ་ངལ་ག་ཅི་ར་ འབྱུང་ནི་ཨིན་པས?
. མནོ་བསམ་ག་ཅི་བཏང་སྟེ་ ཞེན་ཆགས་སྤང་དགོཔ་སྨོ?

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
སྡུསྡུགག་་བབསྔསྔལལ་་འའཁྲུཁྲུལལ་་པཔརར་་བབལྟལྟ་་དདགོགོཔཔ།།
སྡུག་བསྔལ་སྣ་ཚོོགས་རྨི་ལམ་བུ་ཤི་ལྟར། །འཁྲུལ་སྣང་བདེན་པར་བཟུང་བས་ཨ་ཐང་ཆད།།
དེ་ཕྱིར་མི་མཐུན་རྐྱེན་དང་འཕྲད་པའི་ཚེ། །འཁྲུལ་པར་ལྟ་བ་རྒྱལ་སྲོས་ལག་ལེན་ཡིན།། ()
སེམས་ཅན་ཚུ་ལུ་ སྐྱེ་བའི་སྡུག་བསྔལ། རྒས་བའི་སྡུག་བསྔལ། ན་བའི་སྡུག་བསྔལ། འཆི་བའི་སྡུག་བསྔལ། ལྟོ་གོས་ཀྱིས་
མ་ལང་བའི་སྡུག་བསྔལ་ ལ་སོགས་པ་ཁྱབ་པ་འདུ་བྱེད་ཀྱི་སྡུག་བསྔལ། ན་ཧིང་ཕྱུག་རུང་དོ་ཅི་སྤྱང་ཀ་ཐོན། དྲོ་པ་དགའ་རུང་
ཕྱི་རུ་སྐྱོམོ་ཟུན། ད་ལྟོ་དལ་རུང་ལྟ་མར་མ་ཁོམ་འཐོནམ་ ལ་སོགས་པ་འགྱུར་བའི་སྡུག་བསྔལ། འཆམ་མཐུནམ་ཚུ་དང་ ཁ་
འབྱལ་བའི་ཁར་ གཉེན་དང་སོ་སོར་འགྱོ་དགོཔ་བྱུང་། ཆདཔ་ཕོག་པའི་ཁར་ཉེས་སར་ཚུད། ཨཔ་གྱོངས་པའི་ཁར་ ཨའི་ཤིཝ་
ལ་སོགས་པ་ སྡུག་བསྔལ་གྱི་སྡུག་བསྔལ་ རྣམ་པ་སྣ་ཚོགས་ མྱོང་དགོ་མི་དེ་ཚུ། དཔེར་ན། ཨ་ལུའི་ཨའི་ཅིག་གི་ རྨི་
ལམ་ནང་ལུ་ ག་ནི་བ་གཅེསཔ་སྦེ་ གསོ་བཞག་བཞག་པའི་ བུཚ་འབད་རུང་ བུམོ་འབད་རུང་ དེ་ཤི་སོ་སྟེ་ སྡུག་བསྔལ་
གནམ་མེད་ས་མེད་ མྱོང་རུང་ གཉིད་ཚོར་བའི་སྐབས་ལུ་ སྡུག་བསྔལ་འདི་ མེད་དོ་བཟུམ་ བརྟགས་ཤིང་དཔྱད་པའི་སྐབས་
ལུ་ རང་བཞིན་གྱིས་གྲུབ་གྲུབ་མེད་པར་ འཁྲུལ་པའི་ངོ་བོ་ལུ་ མཐོངམ་ཨིན་མས། ཨིན་རུང་ འཁྲུལ་པ་འདི་ བདེན་པ་
ཨིན་ཟེར་བརྩིཝ་ལས་བརྟེན་ཏེ་ ཨ་ལ་ཨ་ཙ་ཟེར་ འུ་སྡུག་ཐང་ཆད་དེ་སྡོདཔ་ཨིན་པས། རྒྱུ་མཚན་དེ་ལུ་བརྟེན་ཏེ་ སྐྱེ་རྒ་
ན་འཆི་ལ་སོགས་པ་ མི་མཐུན་པའི་རྐྱེན་ངན་པ་ཚུ་དང་འཕྱདཔ་ད་ རིགས་དྲུག་སོ་སོའི་སྡུག་བསྔལ་ ག་དེམ་ཅིག་ཡོད་རུང་།
བདེན་པ་གང་ཡང་མིན་འདུག་ཟེར་ འཁྲུལ་པ་ཨིན་པ་ལུ་བལྟ་སྟེ་ སྡུག་བསྔལ་མ་འབད་བར་སྡོད་ནི་དེ་ཡང་ རྒྱལ་སྲས་བྱང་
ཆུབ་སེམས་དཔའ་ཚུ་གི་ ལག་ལེན་ཅིག་ཨིན་ནོ།།
མིང་ཚིག་གོ་དོན། ཨ་ཐང་ཆད་ : འུ་སྡུག། ཉམ་ཐག།
འཁྲུལ་པ་ : འཛོལ་བ། མ་ཤེས་པའི་མནོ་ཐངས།
དེ་ཕྱིར་ : དེ་འབདཝ་ལས།
འཕྲད་པའི་ཚེ་ : འཕྱད་པའི་སྐབས་ལུ།
དྲི་བ།
. བཟོད་མ་ཚུགས་པའི་ སྡུག་བསྔལ་ཚུ་འབྱུངམ་ད་ མནོ་བསམ་ ག་དེ་སྦེ་གཏང་དགོཔ་ཨིན་མས་གོ?
. མི་མཐུན་པའི་རྐྱེན་ཟེར་མི་འདི་ ག་ཅི་བཟུམ་ལུ་གོ་ནི་སྨོ?
. སྡུག་བསྔལ་ཚུ་ ག་ར་ངོ་མ་མེན་ རྫུན་མ་ཨིན། ཟེར་མི་འདི་ བདེན་ནི་མས་ག? བསམ་འཆར་བཀོད།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
སྦྱིན་པ་བཏང་དགོཔ།
བྱང་ཆུབ་འདོད་པས་ལུས་ཀྱང་བཏང་དགོས་ན། །ཕྱི་རོལ་དངོས་པོ་རྣམས་ལ་སྨོོས་ཅི་དགོས།།
དེ་ཕྱིར་ལན་དང་རྣམ་སྨིན་མི་རེ་བའི། །སྦྱིན་པ་གཏོང་བ་རྒྱལ་སྲོས་ལག་ལེན་ཡིན།།()
རྫོགས་པའི་བྱང་ཆུབ་ཀྱི་གོ་འཕང་ ངེས་པར་འཐོབ་དགོ་མནོ་བའི་ འདོད་པ་ཡོད་མི་ཚུ་གིས། དཔེར་ན། ཧེ་མ་སངས་རྒྱས་
ཤཱཀྱ་ཐུབ་པ་ རྒྱལ་པོ་ཤིང་རྟ་ཆེན་པོ་ཟེར་མི་འདི་གི་སྲས་ སེམས་ཅན་ཆེན་པོ་ཟེར་མི་ཅིག་ལུ་ སྐུ་སྐྱེ་བཞེས་ཏེ་བཞུགས་པའི་
སྐབས་ ཆ་རོགས་ཕོ་རྒནམ་གཉིས་དང་གཅིག་ཁར་ བལ་ཡུལ་གྱི་ནགས་ཚལ་ནང་ལུ་ བཤལ་བར་འབྱོནམ་ད་ སྟག་མོ་གཅིག་
ཕྱུག་གུ་འཚའ་སྟེ་ ཞག་ཡུན་ལེ་ཤ་ཡར་སོ་རུང་། ཤ་མ་འཐོབ་པར་ ལྟོཝ་བཀྱེས་ཏེ་སྡོད་པའི་ཁར་ ཕྱུ་གུ་ཚུ་གིས་ཨོམ་འཐུང་
པར་འོངམ་ད། ཚ་སྟེ་དྲེགས་མ་ཚུགས་པར་ཕྱུ་གུ་འཐུ་སྟེ་ བཟའ་སག་ས་འབད་སར་གཟིགས་ཏེ་ ཐུགས་ཀྱིས་མ་བཟོད་པར་
ཁོ་ར་ སྟག་གི་གདོང་ཁར་གཟིམ་རུང་ ས་འཐོབ་ཀྱི་ བྱང་ཆུབ་སེམས་དཔའ་འབད་ནི་དེ་གིས་ སྟག་གིས་ བཟའ་མ་ནུམ་པར་
སྡོདཔ་ད་ དེ་སྦེ་མི་བཟའ་ནི་མས་མནོ་སྟེ་ ཤིང་ཚ་ཁིག་ཁིག་ཅིག་གིས་ སྐུ་གཟུགས་ལས་ ཁྲག་བཏོན་ཏེ་ སྐུ་ལུས་སྦྱིན་
པ་གནངམ་དང་འདྲཝ་ ང་བཅས་ར་གི་ལུས་ཡང་ སྦྱིན་པ་གཏང་དགོཔ་ཨིན་པ་ཅིན། ཕྱི་ཁར་ཡོད་པའི་བཟའ་འཐུང་། གོ་ལ།
རྟ་ནོར། གསེར། དངུལ། བུཚ་བུམོ། གནས་ཚང་ ལ་སོགས་པའི་དངོས་པོ་ཚུ་འདི་ སྦྱིན་པ་ལྷང་མི་ལུ་བྱིན་དགོཔ་དང་མ་
དགོཔ་འདི་ སླབ་དགོཔ་ག་ཅི་ཡོདཔ་སླབ་ར་མི་དགོ།
དེ་སྦེ་ བྱང་ཆུབ་ཀྱི་གོ་འཕང་འཐོབ་ནིའི་དོན་ལུ་ ད་ལྟོ་ཁོ་ལུ་མེདཔ་ད་ ང་གིས་སྦྱིན་པ་གཏངམ་ཨིན། རྟིང་ལས་ ང་ལུ་མེད་
པའི་བྱ་བ་ལུ་ཐུག་པ་ཅིན་ ཁོ་ལས་དགོ་ཟེར་བའི་ལན་དང་། སྦྱིན་པ་བཏང་པའི་ཕན་ཡོན་སྦོམ་འཐོབ་བཅུག་ཟེར་བའི་ རྣམ་སྨིན་
ལུ་རེ་བ་ ལ་སོགས་པ་ ག་ནི་ཡང་མེདཔ་སྦེ་ བཀྲེས་སྐོམ་ཚ་གྲང་གི་ སྡུག་བསྔལ་ཕོག་མི་ཚུ་ལུ་རྒྱུ་ནོར་ག་དགོཔ་བྱིན་ནི་འདི་
ཟང་ཟིང་ནོར་གྱི་སྦྱིན་པ། མེ་ ཆུ་ དུག་ མཚོན་ རྒྱལ་པོའི་ཆད་པ་ ལ་སོགས་པའི་སྡུག་བསྔལ་ཕོག་མི་ཚུ་ལུ་ དེ་དང་
བསྟུན་པའི་གྲོགས་རམ་དང་ སྐྱབས་འབད་ནི་འདི་ མི་འཇིགས་སྐྱབས་ཀྱི་སྦྱིན་པ། ཆོས་དགོ་མི་ཚུ་ལུ་ཆོས་བཤད་དེ་ ལེགས་
པའི་ཕྱོགས་ལུ་དྲང་ནི་ཚུ་ དམ་པའི་ཆོས་ཀྱི་སྦྱིན་པ། ཟེར་ དེ་བཟུམ་གྱི་ སྦྱིན་པ་ཚུ་དེ་སྦེ་ གཏང་དགོཔ་དེ་ཡང་ རྒྱལ་སྲས་
བྱང་ཆུབ་སེམས་དཔའ་ཚུ་གི་ ལག་ལེན་ཅིག་ཨིན་ནོ།།
མིང་ཚིག་གོ་དོན། བྱང་ཆུབ་ : སངས་རྒྱས་ཀྱི་གོ་འཕང་།
དངོས་པོ་ : ཅ་ལ།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
སྨོས་ཅི་དགོས་ : སླབ་སྟེ་ག་ཅི་འབད་ནི།
རྣམ་སྨིན་ : འབྲས་བུ།
དྲི་བ།
. ཁྱོད་ཀྱིས་ མི་སྤྱང་ཀ་ལུ་ རྒྱུ་ནོར་གྱི་སྦྱིན་པ་གཏང་པ་ཅིན་ འདི་ལས་བརྟེན་ཁྱོད་རའི་མི་ཚེ་ནང་ བྱ་སྟབས་བདེཝ་ ག་དེ་སྦེ་ར་ འོང་
ནི་ཨིན་པས་གོ?
. མི་སྡེ་ནང་ལུ་ སྦྱིན་པ་བཏང་དགོཔ་འདི་ གལ་ཆེ་ནི་ཨིན་པས་ག? ག་ཅི་སྦེ།
. ང་བཅས་ཀྱི་གནས་སྟངས་ནང་ སྦྱིན་པ་ ག་ཅི་བཟུམ་ར་ གཏང་ཚུགས་ནི་ཨིན་པས་གོ?
ཚུལ་ཁྲིམས་བསྲུང་དགོཔ།
ཚུལ་ཁྲིམས་མེད་པར་རང་དོན་མི་འགྲུབ་ན། །གཞན་དོན་འགྲུབ་པར་འདོད་པ་གད་མོའི་གནས།།
དེ་ཕྱིར་སྲིད་པའི་འདུན་པ་མེད་པ་ཡི། །ཚུལ་ཁྲིམས་སྲུང་བ་རྒྱལ་སྲོས་ལག་ལེན་ཡིན།། ()
རིན་པོ་ཆེའི་ ས་གཞི་དང་འདྲ་བའི་ ཚུལ་ཁྲིམས་མེད་པའི་མི་ཚུ་གིས་ ཚེ་ཕྱི་མར་ རང་དོན་ལྷ་དང་མིའི་ལུས་རྟེན་ཙམ་ཡང་
འཐོབ་ནིའི་དོན་དག་མ་འགྲུབ་པ་ཅིན། གཞན་ སེམས་ཅན་ཚུ་མཐོ་རིས་དང་ ཐར་པའི་ལམ་ལུ་བཀོད་གེ་ མནོ་བའི་ བློ་འདོད་
སྐྱེད་མི་འདི་ མཁས་པ་ཚུ་དགོད་བྲ་སྟེ་ བཞད་གད་ཤོར་ནིའི་ཡུལ་ཅིག་ལས་ བརྒལ་ཏེ་མེདཔ་ཨིན། དེ་འབད་ནི་འདི་གིས་
རང་ ཚེ་ཕྱི་མར་ སྲིད་པའི་དཔལ་འབྱོར་འཐོབ་པའི་ རེ་འདོད་སྐྱེད་ཐོག་ལས་མེན་པར་ ཚུལ་ཁྲིམས་ཀྱི་སྡོམ་པ་ ཉེས་སྤྱོད་
སྡོམ་པའི་ཚུལ་ཁྲིམས། དགེ་བ་ཆོས་སྡུད་ཀྱི་ཚུལ་ཁྲིམས། སེམས་ཅན་དོན་བྱེད་ཀྱི་ཚུལ་ཁྲིམས། ཡང་དག་པར་བསྲུང་དགོཔ་འདི་
རྒྱལ་སྲས་བྱང་ཆུབ་སེམས་དཔའ་ཚུ་གི་ ལག་ལེན་ཅིག་ཨིན་ནོ།།
མིང་ཚིག་གོ་དོན། ཚུལ་ཁྲིམས་`: སྡོམ་པ། སྒྲིག་ཁྲིམས།
གད་མོ་ : དགོད་བྲ་ནི།
འདུན་པ་ : རེ་བ།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
དྲི་བ།
. སེམས་ཅན་ལུ་དམིགས་ཏེ་ ཤ་མ་ཟ་བར་སྡོད་པའི་ ཚུལ་ཁྲིམས་སྲུང་མི་ལས་བརྟེན་ རང་དང་ སེམས་ཅན་གཉིས་ཆ་ར་ལུ་ ཁེ་ཕན་
ག་དེ་སྦེ་ར་འོང་ནི་ཨིན་པས་གོ?
. ཚུལ་ཁྲིམས་བསྲུངམ་ལས་བརྟེན་ཏེ་ རང་དོན་དང་ གཞན་ག་དེ་སྦེ་ར་ འགྲུབ་ནི་ཨིན་མས་གོ?
. ཚུལ་ཁྲིམས་ཀྱི་དབྱེ་བ་གསུམ་ཡོད་མི་འདི་ ཁྱོད་ཀྱིས་ མི་ཚེ་ནང་ ག་དེ་སྦེ་ལག་ལེན་འཐབ་ནི་སྨོ?
བཟོད་པ་བསྒོམ་དགོཔ།
དགེ་བའི་ལོངས་སྤྱོོད་འདོད་པའི་རྒྱལ་སྲོས་ལ། །གནོད་བྱེད་ཐམས་ཅད་རིན་ཆེན་གཏེར་དང་མཚུངས།།
དེ་ཕྱིར་ཀུན་ལ་ཞེ་འགྲས་མེད་པ་ཡི། །བཟོད་པ་སྒོམ་པ་རྒྱལ་སྲོས་ལག་ལེན་ཡིན།། ()
དགེ་བ་བཅུའི་ ལོངས་སྤྱོད་ཚུ་འཐོབ་དགོ་ཟེར་ འདོད་པ་སྐྱེད་མི་ རྒྱལ་སྲས་བྱང་ཆུབ་སེམས་དཔའ་ཚུ་
ལུ། གནོད་བྱེད་དགྲ་བགེགས་འབྱུང་པོ་ཐམས་ཅད་ ག་ར་རིན་པོ་ཆེའི་ གཏེར་འཐོབ་དོ་བཟུམ་བརྩིཝ་ཨིན། དེ་གིས་
འབད་ རང་གི་དགེ་བའི་ཆོས་ མི་ཉམས་པའི་ཕྱིར་དུ། ཧེ་མ་ སངས་རྒྱས་ཤཱཀྱ་ཐུབ་པ་དྲང་སྲོང་བཟོད་པར་སྨྲ་
བ་ ཟེར་མི་ལུ་སྐུ་སྐྱེ་བཞེས་ཏེ་ དགོན་པ་གཅིག་ཁར་ ན་བཟའ་དམརཔོ་ཅིག་བརྡལ་ཏེ་ བཞུགས་པའི་སྐབས་
ལུ་ མི་གཞན་གྱི་མིག་ཏོ་ཁར་ གླང་གི་པགས་་ཀོ་ ཁྲག་ཁོག་ཁོ་ཅིག་སྦེ་མཐོང་སྟེ། འདི་གིས་ གླང་ཨརཝ་བརྐུ་
སྟེ་ བསད་བསདཔ་འོང་ནི་ཨིན་པས་ ཟེར་བཟུང་སྟེ་ཀ་ལིངྐ་ (ཨོ་རི་ས) ཡི་རྒྱལ་པོ་ཕུལ་རུང་ མ་དགའཝ་ཟེར་མི་འདི་
ཨ་ཙི་ཅིག་ཡང་ མ་བསྐྱེད་པས།
རྒྱལ་པོ་གིས་ རྐང་ལག་གི་མཛུབ་ཅུང་ཚུ་ རེ་རེ་བཞིན་དུ་བཏོགས་ཏེ་ བཟོད་ཚུགས་པས་ག? ཟེར་འདྲིཝ་ད་ བཟོད་ཚུགས། ཟེར་
གསུངས་ནུག། རྟིང་ལས་ཤ་གཟུགས་ག་ར་འཕྱལ་ཏེ་ བཟོད་ཚུགས་པས་ག? ཟེར་ འདྲི་བའི་སྐབས་ལུ་ཡང་ བཟོད་ཚུགས། ཟེར་
གསུངས་མི་དང་འདྲཝ་ འགྲོ་བའི་སེམས་ཅན་ཀུན་ལུ་ ཙིགཔ་ཟ་ནི་ (ཞེ་འགྲས་) རྩ་ལས་མེདཔ་སྦེ་སྡོད་དེ་ མི་ཚུ་གིས་ཙིགཔ་ཟ་སྟེ་
ཧད་བཏགས་འཚོལ། ལག་ཉེས་བཀལ། སྐྱོན་སློངམ་ལ་སོགས་པ་ འབད་བའི་སྐབས་ལུ་ ཐང་བཏང་བཞག་ནི་ (ཇི་མི་སྙམ་
པའི་བཟོད་པ་) དམ་པའི་ཆོས་ཀྱི་དོན་དག་ལུ་ རེས་ཚེ་དཀའ་ངལ་འབྱུང་། རེས་ཚེ་སྐབས་གྱང་། རེས་ཚེ་ལྟོགས། རེས་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཚེ་སྐོམ་ལ་སོགས་པ་འབྱུང་པའི་ཚེ་ སེམས་མི་སྐྱོ་བ་ (སྡུག་བསྔལ་དང་ལེན་གྱི་བཟོད་པ་) ཟབ་མོ་སྟོང་པ་ཉིད་ཀྱི་དོན་ལུ་མ་
འདྲོག་པ་ (ཟབ་མོའི་དོན་ལ་མི་སྐྲག་པའི་བཟོད་པ་) ཚུ་ སྒོམ་མི་དེ་ཡང་ རྒྱལ་སྲས་བྱང་ཆུབ་སེམས་དཔའ་ཚུ་གི་ ལག་
ལེན་ཅིག་ཨིན་ནོ།།
མིང་ཚིག་གོ་དོན། གནོད་བྱེད་ : གནོདཔ་བཀལ་མི།
མཚུངས་ : ཅོག་འཐད།
ཀུན་ : ག་ར།
ཞེ་འགྲས་ : ཙིག་ནི། ཧིང་ལས་མ་དགའཝ།
སྐྲག་ : འདྲོག།
དྲི་བ།
. བཟོད་པ་སྒོམ་པ་ལས་བརྟེན་ བདག་གཞན་གཉིས་ལུ་ ཁེ་ཕན་ ག་ཅི་ར་མཐོང་མས་གོ?
. བཟོད་པ་སྒོམ་ཚུགས་ནིའི་དོན་ལུ་ ཐབས་ལམ་ལྔ་དེ་ཅིག་ ཐོ་བཀོད།
. བཟོད་པ་བསྒོམ་ནི་འདི་ ག་ཅི་སྦེ་ ལཱ་ཁག་ཨིན་ན?
བརྩོན་འགྲུས་བརྩམ་དགོཔ།
རང་དོན་འབའ་ཞིག་སྒྲུབ་པའི་ཉན་རང་ཡང་། །མགོ་ལ་མེ་ཤོར་བཟློོག་ལྟར་བརྩོན་མཐོང་ན།།
འགྲོ་ཀུན་དོན་དུ་ཡོན་ཏན་འབྱུང་གནས་ཀྱི། །བརྩོན་འགྲུས་རྩོམ་པ་རྒྱལ་སྲོས་ལག་ལེན་ཡིན།། ()
གཞན་གྱི་མཐའ་དོན་ མ་བརྩི་བར་ རང་གི་ དོན་དག་རྐྱངམ་གཅིག་སྒྲུབ་མི་ ཉན་ཐོས་དང་རང་རྒྱལ་གྱི་སྐྱེས་བུ་ཚུ་ཡང་། ལམ་
སྒྲུབ་པའི་སྐབས་ལུ། དཔེར་ན། བུམོ་འཇའ་རིསམོ་ཅིག་གི་ མགུ་ཏོ་ཁ་ལུ་ དཔྱད་རིག་རྣམ་རྟོག་མེད་སི་སི་སྦེ་ མེ་བཟུམ་
ཅིག་ཤོར་སོ་པ་ཅིན། མགྱོགས་པར་མགྱོགས་པར་ འཐུ་སྟེ་བཀོ་ཞིནམ་ལས། ད་རུང་ལོག་སྟེ་ མི་རེག་ནི་གི་ཟློག་ཐབས་
འབད་དོ་བཟུམ་སྦེ་ བརྩོན་འགྲུས་བསྐྱེད་སར་མཐོང་པ་ཅིན། རང་ རྐྱངམ་གཅིག་གིས་མ་དོ་བར་ འགྲོ་བ་སེམས་ཅན་ག་ར་གི་
དོན་དག་ལུ་ སྤང་རྟོགས་ཀྱི་ཡོན་ཏན་ག་ར་ ཕུན་སུམ་ཚོགས་པར་ འབྱུང་སའི་གནས་མཆོག་ཏུ་གྱུར་པ་ རྣམ་པ་ཐམས་ཅད་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
མཁྱེན་པའི་ གོ་འཕང་རིན་པོ་ཆེ་འཐོབ་ནི་གི་ལམ་འདི་ བརྩོན་འགྲུས་ཁོ་ན་ལས་ གཞན་མེད།
དེ་འབད་ནི་དེ་གིས་ དུས་ད་རེས་ལས་བཟུང་སྟེ་ སེམས་ཅན་ཆ་མཉམ་རྫོགས་པའི་ བྱང་ཆུབ་ཀྱི་གོ་འཕང་ལུ་མ་བཀོད་ཀྱི་བར་ན།
ང་གིས་དགེ་བའི་བརྩོན་འགྲུས་བཀོ་སྟེ་བཞག་ནི་མིན་ ཟེར་བའི་བསམ་པ་གོ་ཆའི་བརྩོན་འགྲུས། ཉོན་མོངས་པ་སྤང་ནི་ལུ་བརྩོན་
འགྲུས་བསྐྱེད་ནི་དང་། དགེ་བ་བསྒྲུབ་ནི་ལུ་ བརྩོན་འགྲུས་བསྐྱེད་ནི་ལ་སོགས་པ་ སྦྱོར་བ་ལག་ལེན་གྱི་བརྩོན་འགྲུས། གོང་
ལུ་བཤད་མི་ བསམ་སྦྱོར་གྱི་བརྩོན་འགྲུས་གཉིསཔོ་དེ། བྱང་ཆུབ་མ་འཐོབ་ཚུན་ཚོད་བསྐྱེད་རུང་ དགེ་བ་ལུ་ངོམས་ནི་ཟེརཝ་རྩ་
ལས་མེད་པ་ ཆོག་པར་མི་འཛིན་པའི་ བརྩོན་འགྲུས་ཚུ་རྒྱུན་ཆད་མེད་པར་རྩོམ་དགོཔ་དེ་ཡང་ རྒྱལ་སྲས་བྱང་ཆུབ་སེམས་དཔའ་
ཚུ་གི་ ལག་ལེན་ཅིག་ཨིན་ནོ།།
མིང་ཚིག་གོ་དོན། འབའ་ཞིག་ : རྐྱངམ་གཅིག
ཉན་རང་ : སངས་རྒྱས་ཀྱི་སློབ་ཕྲུག་ ཉན་ཐོས་དང་རང་རྒྱལ།
མགོ་ : མགུ་ཏོ།
བཟློག་ : བཀག་ནི། ལོག་གཏང་ནི།
དྲི་བ།
. བརྩོན་འགྲུས་ལས་བརྟེན་ ཚེ་འདིའི་ལཱ་ཚུ་ ག་དེ་སྦེ་འགྲུབ་ཚུགས་པས་གོ?
. བརྩོན་འགྲུས་ཡོདཔ་དང་མེད་པའི་བར་ན་ ཁྱད་པར་ག་ཅི་ར་འདུག་གོ?
. ད་ལས་ཕར་ ཁྱོད་བརྩོན་འགྲུས་ཅན་ཅིག་ལུ་ ག་དེ་སྦེ་ འགྱུར་ནི་སྨོ?
བསམ་གཏན་བསྒོམ་དགོཔ།
ཞི་གནས་རབ་ཏུ་ལྡན་པའི་ལྷག་མཐོང་གིས། །ཉོན་མོངས་རྣམ་པར་འཇོམས་པར་ཤེས་བྱས་ནས།།
གཟུགས་མེད་བཞི་ལས་ཡང་དག་འདས་པ་ཡི། །བསམ་གཏན་སྒོམ་པ་རྒྱལ་སྲོས་ལག་ལེན་ཡིན།། ()
དགེ་བའི་དམིགས་པ་ལུ་ སེམས་རྩེ་གཅིག་ཁར་བཀལ་ཏེ་ སྡོད་པའི་ཞི་གནས་ཀྱི་ བསམ་གཏན་ལུ་སྦྱང་བ་ རབ་འཐོབ་པ་
ཅིན་ དེ་ལུ་བརྟེན་ཏེ་ ལྷག་མཐོང་བདག་མེད་རྟོགས་པའི་ཤེས་རབ་ གནམ་ལྕགས་ཀྱི་རྡོ་རྗེ་དང་འདྲཝ་དེ་གི་ དོན་ངོ་ཤེས་ཏེ་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
གིས། རང་རྒྱུད་ལུ་ཡོད་པའི་ མཐོང་སྤང་གི་ཉོན་མོངས་པ་ གཅིག་བརྒྱ་བཅུ་གཉིས་ རི་བཟུབ་སྦེ་མི་དེ་ཚུ་ ལྷག་མ་མེད་པར་
འཇོམས་ཚུགསཔ་ཨིནམ་ལས་ ཚུལ་དེ་ཤེསཔ་འབད་ཞིནམ་ལས།
བསམ་གཏན་སྒོམ་པའི་སྐབས་སུ་ ཆོས་གེ་ར་གནམ་བཟུམ་ཨིན་ཟེར་མནོ་སྟེ་ སྡོད་མི་ནམ་མཁའ་མཐའ་ཡས། དེ་སྤངས་ཏེ་
སེམས་རྐྱངམ་གཅིག་གི་ཐོག་ལུ་ རྩེ་གཅིག་ཁར་བཀལ་ཏེ་ སྡོད་པའི་རྣམ་ཤེས་མཐའ་ཡས། དེ་ཡང་སྤངས་ཏེ་གནམ་བཟུམ་
དང་ སེམས་རྐྱངམ་ལ་སོགས་པ་ གང་ཡང་མེད་ཟེར་མནོ་སྟེ་ སྡོད་པའི་ཅི་ཡང་མེད་པའི་སྐྱེ་མཆེད། དེ་བཟུམ་མའི་མནོ་བསམ་
གཏང་ལུགས་ཚུ་ ག་ར་སྤངས་ཏེ་སེམས་ཡོདཔ་ཡང་མེན་ མེདཔ་ཡང་མེན་ ཟེར་མནོ་སྟེ་སྡོད་མི་ ཡོད་མིན་མེད་མིན་གྱི་སྐྱེ་
མཆེད། དེ་བཟུམ་མའི་ བསམ་གཏན་བཞི་སྒོམ་མི་ཚུ་ ཚེ་ཕྱི་མར་གཟུགས་མེད་སྐྱེ་མཆེད་མུ་བཞི་གི་ ལྷ་ལུ་སྐྱེས་ཏེ། སྡུག་
བསྔལ་མེད་པར་ཡུན་རིངམོ་སྦེ་སྡོད་ནི་ཡོད་རུང་། དཔེར་ན། གཞུའི་ཤུགས་ཀྱིས་ མདའ་གནམ་མཁའ་ཡར་སོ་རུང་། གཞུའི་
ཤུགས་རྫོགས་པའི་བསྒང་ལས་ ས་ཁར་འབབ་དོ་བཟུམ་སྦེ། ཏིང་ངེ་འཛིན་གྱིས་ ནུས་མཐུ་རྫོགསཔ་དང་ སྐྱེ་བ་ཐ་མལ་པ་ལས་
འགོ་བཟུང་སྟེ་ འཕགས་པའི་ལམ་བསྒྲུབ་དགོ་ནི་ཨིནམ་ལས། གཟུགས་མེད་ཁམས་ཀྱི་ གནས་དང་ཡོན་ཏན་ལས་ ཡང་
དག་པར་འདས་པའི། ཡོད་མེད་ལ་སོགས་པའི་རྣམ་རྟོག་འགགས། ལུས་དང་སེམས་ཀྱི་གནས་ངན་ལེན་འཇིག། ཏིང་ངེ་འཛིན་
ལུ་ངང་གིས་འཇུག། ལྟ་བའི་ཉོན་མོངས་པ་དང་བྲལ། སྲིད་པའི་ཉོན་མོངས་པ་ཡང་མེད། གཟུགས་ལ་སོགས་པའི་ལོངས་སྤྱོད་
དང་བྲལ་འབད་བའི་ (མཐོང་བའི་ཆོས་ལ་ བདེ་བར་གནས་པའི་བསམ་གཏན་) ཉན་ཐོས་དང་རང་རྒྱལ་ཚུ་གིས་ མིང་ཙམ་ཅིག་
ཡང་མི་ཤེས་པའི་ སྟོབས་བཅུ་ལ་སོགས་པའི་ཏིང་ངེ་འཛིན་དང་། ཉན་ཐོས་རང་རྒྱལ་ཚུ་དང་ ཐུན་མོང་ལུ་གྱུར་པའི་རྣམ་ཐར།
ཟིལ་གནོན། སོ་སོ་རིག་བཞི་ལ་སོགས་པ་ (ཡོན་ཏན་སྒྲུབ་པའི་བསམ་གཏན་) ཏིང་ངེ་འཛིན་ གང་རུང་ཅིག་ལུ་བརྟེན་ཞིནམ་
ལས་ ལུས་དཔག་ཏུ་མེདཔ་སྦེ་སྤྲུལ་ཏེ་ སེམས་ཅན་ལུ་དགོ་པའི་གྲོགས་རམ་ འབདཝ་ལ་སོགས་པ་ (སེམས་ཅན་དོན་
བྱེད་ཀྱི་བསམ་གཏན་) ཚུ་ སྒོམ་མི་དེ་ཡང་ རྒྱལ་སྲས་བྱང་ཆུབ་སེམས་དཔའ་ཚུ་གི་ ལག་ལེན་ཅིག་ཨིན་ནོ།།
མིང་ཚིག་གོ་དོན། ཞི་གནས་ : སེམས་གཡོ་མ་བཅུག་པར་བདག་འཛིན་འབད་ཚུགས་མི།
ལྷག་མཐོང་ : འཐེབ་མཐོང་མི།
བསམ་གཏན་ : སེམས་རྩེ་གཅིག་ལུ་གནས་ཚུགས་མི།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
དྲི་བ།
. བསམ་གཏན་བསྒོམ་ནི་འདི་ ག་ཅི་འབད་ཁག་ཆེཝ་སྨོ?
. བསམ་གཏམ་སྒོམ་མ་ཚུགསཔ་ལས་ དཀལ་ངལ་ག་ཅི་ར་འབྱུངམ་མས་གོ?
. བསམ་གཏམ་མ་བསྒོམས་ལས་བརྟེན་ ཉོན་མོངས་པ་ཚུ་གིས་ གནོད་པ་ག་དེ་སྦེ་ར་ བཀལཝ་མས་གོ?
ཤེས་རབ་བསྒོམ་དགོཔ།
ཤེས་རབ་མེད་ན་ཕོ་རོལ་ཕྱིན་ལྔ་ཡིས། །རྫོོགས་པའི་བྱང་ཆུབ་ཐོབ་པར་མི་ནུས་པས།།
ཐབས་དང་ལྡན་ཞིང་འཁོར་གསུམ་མི་རྟོག་པའི། །ཤེས་རབ་བསྒོམ་པ་རྒྱལ་སྲོས་ལག་ལེན་ཡིན།། ()
ཕྱི་ནང་གི་དངོས་པོ་ཚུ་ ཡོད་མེད་ལ་སོགས་པ་ དབྱེ་བ་ཕྱེ་ཚུགསཔ་ལས་ མིག་ཏོ་གསལ་ཏོག་ཏོ་ཅིག་དང་ འདྲ་བའི་ཤེས་རབ་
ཀྱི་ཕ་རོལ་ཏུ་ཕྱིན་པ་མེད་པ་ཅིན། མིག་ཏོ་མེདཔ་དང་བཟུམ་མའི་ སྦྱིན་པའི་ཕ་རོལ་ཏུ་ཕྱིན་པ། ཚུལ་ཁྲིམས་ཀྱི་ཕ་རོལ་ཏུ་
ཕྱིན་པ། བཟོད་པའི་ཕ་རོལ་ཏུ་ཕྱིན་པ། བརྩོན་འགྲུས་ཀྱི་ཕ་རོལ་ཏུ་ཕྱིན་པ། བསམ་གཏན་གྱི་ཕ་རོལ་ཏུ་ཕྱིན་པ་ ལྔ་ལུ་བརྟེན་
རུང་ སངས་རྒྱས་ཚུགས་ཚུགས་ལུ་ བསྐལ་ཆེན་བརྒྱད་ཁྲི་བཞི་སྟོང་ ལ་སོགས་པའི་དུས་རིངམོ་འགོརཝ་ལས། ཉན་རང་གི་ཞི་
བ་ཕྱོགས་གཅིག་དང་འདྲ་སོ་ནི་དེ་གིས། རྣམ་མཁྱེན་རྫོགས་པའི་བྱང་ཆུབ་ཀྱི་གོ་འཕང་ རྩ་ལས་འཐོབ་མི་ཚུགས།
དེ་ཡང་ ཐབས་སྦྱིན་པ་ལ་སོགས་མེད་རུང་ ཤེས་རབ་མི་འབྱུང་ནི་ཨིནམ་ལས། དཔེར་ན། རང་འགྱོ་དགོ་མནོ་བའི་ ས་ཁར་
འགྱོཝ་ད་ལུ། བལྟ་བའི་མིག་ཏོ་དང་། གོམ་སྤོ་བའི་རྐངམ་གཉིས་འཛོམ་དགོ། དེ་བཟུམ་སྦེ་ཐར་པའི་གྲོང་ཁྱེར་ལུ་འགྱོ་བ་ལུ་
ཡང་། མིག་ཏོ་བཟུམ་མའི་ཤེས་རབ་དང་། རྐངམ་བཟུམ་མའི་ཐབས་གཉིས་ ཟུང་འབྲེལ་སྦེ་ དགོཔ་ལས། སྦྱིན་པ་ལ་
སོགས་པའི་ ཐབས་དང་ལྡནམ་ཞིན་ན་ལས། འདི་སྦྱིན་པ་གཏང་ནིའི་ དངོས་པོ་དང་། ཕར་ལོགས་མ་དེ་ སྦྱིན་པ་གཏང་སའི་
ཡུལ་དང་། རང་སྦྱིན་པ་གཏང་མི་དང་བཅས་པའི་ འཁོར་གསུམ་ལུ་དམིགས་ཏེ་ བདེན་པར་འཛིན་པའི་རྣམ་རྟོག་དང་ འབྲལ་
བའི་སྒོ་ལས་ སྒྲ་དང་ཚད་མ། བཟོ་དང་གསོ་བ་རིག་པ་ལས་བྱུང་བའི་ (འཇིག་རྟེན་པའི་ཤེས་རབ་) ཕུང་པོ་ མི་གཙང་
བ། སྡུག་བསྔལ་བ། མི་རྟག་པ། བདག་མེད་པར་རྟོགས་པ་ལས་བྱུང་བའི་ (འཇིག་རྟེན་ལས་འདས་པ་དམན་པའི་ཤེས་རབ་)
ཐེག་པ་ཆེན་པོའི་ཆོས་ ཐོས་བསམ་སྒོམ་གསུམ་ལུ་བརྟེན་ཏེ། ཆོས་ག་ར་ སྐྱེ་བ་མེད་པའི་གནས་ལུགས་ ཤེསཔ་ལས་བྱུང་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
བའི་ (འཇིག་རྟེན་ལས་འདས་པ་ཆེན་པོའི་ཤེས་རབ་) ཀྱི་ཕ་རོལ་ཏུ་ཕྱིན་པ་ཚུ་བསྒོམ་དགོཔ་འདི་ རྒྱལ་སྲས་བྱང་ཆུབ་སེམས་
དཔའ་ཚུ་གི་ ལག་ལེན་གཙོ་ཆེ་ཤོས་ཅིག་ཨིན་ནོ།།
མིང་ཚིག་གོ་དོན། ཤེས་རབ་ : རིག་པ།
ཐབས་ : གནས་སྐབས།
མི་ནུས་ : འབད་མི་ཚུགས།
དྲི་བ།
. རྒྱུ་ཚུལ་ཁྲིམས་བསྲུངས་པའི་གནས་སྐབས་ལུ་ ཤེས་རབ་འདི་ ག་དེ་སྦེ་བསྐྱེད་ནི་སྨོ?
. ཤེས་རབ་འདི་ གལ་ཆེ་ནི་ཨིན་པས་ག? ག་ཅི་འབད།
. ཤེས་རབ་འདི་དགོཔ་ ངེས་ཏིག་ཨིནམ་ལས་ བསྒོམ་སྦྱང་ག་དེ་ར་ ཚུད་བཅུག་ནི་སྨོ?
བྱ་བ་ངན་པ་སྤང་དགོཔ།
རང་གི་འཁྲུལ་པ་རང་གིས་མ་བརྟག་ན། །ཆོས་པའི་གཟུགས་ཀྱིས་ཆོས་མིན་བྱེད་སྲིད་པས།།
དེ་ཕྱིར་རྒྱུན་དུ་རང་གི་འཁྲུལ་པ་ལ། །བརྟགས་ནས་སྤོང་བ་རྒྱལ་སྲོས་ལག་ལེན་ཡིན།། ()
རང་གི་ལཱ་དང་བྱ་བ་ལུ་ འཛོལ་བ་ཡོད་མེད་ རང་གིས་མ་བརྟག་མ་དཔྱད་པ་ཅིན། སྔོན་མར་རྒྱ་གར་གཡུས་ཝ་རུ་ན་ལུ་ ལྷ་ཆེན་
པོ་ཟེར་མི་ཅིག་གིས་ ཁོ་རའི་ཨའི་དཀྲོགཔ་ལས། ཨའི་གིས་ བུ་ ཁྱོད་ང་དང་མཉམ་ཅིག་ སྡོད་ནི་ཨིན་པ་ཅིན། ཨ་པ་
ཚོང་ལས་ལོག་ལྷོད་རན་ཆི། ལམ་ཁར་བསྒུགས་ཏེ་ཨཔ་གསད་ཟེར་ སླབ་བཞིན་དུ་ཨཔ་བསད་དེ། ཨའི་དང་ མཉམ་གཅིག་
སྡོད་པའི་བར་ན་ ཨའི་གིས་ ཕོ་སྐྱེས་གཞན་ཅིག་དང་སྡོདཔ་ལས་ མ་རངས་པར་ ཨའི་ཡང་བསད་ད་ནུག། དེ་སྦེ་ ཨཔ་དང་
ཨའི་གཉིས་ཆ་ར་བསདཔ་ ཁོང་རའི་མཆོད་གནས་ དྲང་སྲོང་དེ་གིས་ མངོན་ཤེས་མཁྱེན་ཏེ་ གཞན་ཁར་གསུང་འོང་མནོ་འདྲོགས་
ཏེ་ དྲང་སྲོང་དེ་ཡང་ བཀྲོངས་ད་ནུག།
དེ་ལས་ ཁོ་རའི་ ལཱ་ངནམ་དེ་གིས་ གཡུས་འདི་ཁར་ སེམས་བག་ཆགས་མ་ཚུགས་པར་ རྒྱུ་ནོར་ཡོད་ཚད་གཞན་ལུ་བྱིན་
སྦེ་ གཡུས་གཞན་ཅིག་ཁར་འགྱོཝ་ད། མུ་གེ་སྦོམ་ཅིག་འཐོནམ་ད་ ཁ་ཐུག་རྐྱབ་སྟེ་ དེ་ཁར་དགེ་སློང་ཚུ་གིས་མ་གཏོགས་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
གཞན་གྱིས་ལྟོ་མ་འཐོབ་ཨིནམ་ཤེས་ཞིནམ་ལས། དགེ་སློང་བསྙེན་རྫོགས་ཀྱི་ ཆས་ཚངམ་སྦེ་བསྒྲིགས། ཆོསཔ་རྣམ་དག་ཅིག་
ཨིནམ་བཟོ་སྟེ་ དགོན་པ་ཅིག་བཟུང་སྟེ་སྡོདཔ་ལས། དགེ་སློང་ཞུ་མི་ སློབ་མ་འབུམ་ལྷག་སྟེ་ཐོན་སྦེ་ འགྲོ་དོན་ག་ཅི་དེ་
ཅིག་བྱུང་ནུག།
དེ་ལས་ སློབ་མ་ཚུ་ལུ་ ང་ཁམས་གསུམ་གྱི་ཉོན་མོངས་པ་ ག་ར་སྤངས་ཚར་བའི་ དགྲ་བཅོམ་པ་ཅིག་ཨིན། ཟེར་ ཤོབ་
སྦོམ་རྐྱབ་ཞིནམ་ལས། ནམ་ཅིག་ ཁོ་རའི་ བྱ་བ་ངན་པ་ཚུ་ལུ་བལྟ་སྟེ་ མནོ་མ་ཚུགས་པར་ (ཨེ་མ་ང་ནི་སྡུག་བསྔལ་
ལོ་) ཟེར་ ཁོ་ར་གིས་ཚོར་ཚོར་བའི་བར་ན་ བྱེལ་སྐད་ཤོར་མི་འདི་ མཐའ་མ་ལུ་བཞུགས་མི་དགེ་སློང་ཚུ་གིས་གོ་སྟེ། མཁན་
པོ་ ཁྱོད་ཉོན་མོངས་པ་སྤངས་ཚར་རུང་ དོ་རུང་བདག་ནི་སྡུག་བསྔལ་ལོ།། ཟེར་གསུངས་དེས་མེན་ན་ཟེརཝ་ད། མཁན་པོ་གིས་
ཁྱེད་ཚུ་གིས་གཞན་མ་གོ་ག? ང་གིསནི་ སྡུག་བསྔལ། ཀུན་འབྱུང་། འགོག་པ། ལམ་ཟེར་བདེན་པ་བཞི་འབོ་འབོཔ་
ཨིན། ཟེར་མགུ་སྐོར་རྐྱབ་པའི་ལོ་རྒྱུས་ཡོད།
དེ་འབདཝ་ལས་ གོ་ལ་དམརཔོ་དང་སེརཔོ་གྱོན་ཏེ་ཆོས་པའི་ གཟུགས་བཟོ་མི་ཚུ་གིས་ ཆོས་མིན་པའི་ལཱ་འབད་སྲིད་པས། དེ་
འབད་ནི་འདི་གིས་ དུས་རྟག་པར་རྒྱུན་དུ་ རང་གི་བྱ་བ་ལུ་འཁྲུལ་བ་ཡོད་མེད་ ན་འཐན་བརྟགས་ཤིང་དཔྱད་ཞིནམ་ལས་
འཁྲུལ་བ་དང་མ་བཏུབ་པའི་བྱ་བ་དེ་ཚུ་ གཅིག་ཡང་མེདཔ་སྦེ་སྤང་དགོཔ་ དེ་ཡང་ རྒྱལ་སྲས་བྱང་ཆུབ་སེམས་དཔའ་ཚུ་གི་
ལག་ལེན་ཅིག་ཨིན་ནོ།།
མིང་ཚིག་གོ་དོན། བརྟག་ : དབྱེ་བ་དཔྱད་ནི།
འཁྲུལ་བ་ : འཛོལ་བ། ནོར་བ།
ཆོས་པའི་གཟུགས་ : བླམ་ཆོསཔ་གི་ གྱོན་ཆས་གྱོན་ཏེ་སྡོད་མི།
དྲི་བ།
. བྱ་བ་ངན་པ་འདི་ མ་སྤང་པ་ཅིན་ རང་དང་གཞན་གཉིས་ཆ་ར་ལུ་ གནོད་པ་ག་དེ་སྦེ་ར་ འབྱུང་མས་གོ?
. བྱ་བ་ངན་པ་སྤང་ཐབས་ཀྱི་དོན་ལུ་ ཐབས་ལམ་ ག་ཅི་རསྟོན་ནི་སྨོ?
. རང་གི་འཛོལ་བ་འདི་ རང་གིས་ཤེས་ནིའི་དོན་ལུ་ བརྟགས་དཔྱད་ག་སྦེ་ར་འབད་ནི་སྨོ?

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
སྐུར་པ་བཏབ་ནི་སྤང་དགོཔ།
ཉོན་མོངས་དབང་གིས་རྒྱལ་སྲོས་གཞན་དག་གི །ཉེས་པ་གླེང་ན་རང་ཉིད་ཉམས་འགྱུར་བས།།
ཐེག་པ་ཆེ་ལ་ཞུགས་པའི་གང་ཟག་གི །ཉེས་པ་མི་སྨྲ་རྒྱལ་སྲོས་ལག་ལེན་ཡིན།། ()
རང་རྒྱུད་ལུ་ ཉོན་མོངས་པ་ འདོད་ཆགས། ཞེ་སྡང་། གཏི་མུག། ང་རྒྱལ། ཕྲག་དོག་ལ་སོགས་པ་ ཡོད་པའི་དབང་གིས་
རྒྱལ་སྲས་བྱང་ཆུབ་སེམས་དཔའི་ རྣམ་སྤྲུལ་གང་ལ་གང་འདུལ་སྦེ་འབྱོན་མི་ བླ་མ་སློབ་དཔོན་དང་ཆོསཔ་ལ་སོགས་པ་ཚུ་གི་
ཚོད་འདི་ རང་གིས་ མཐོང་མི་ཚུགས་ནི་ཨིན་རུང་། རང་ལུ་ཆ་བཞག་སྟེ་ བླམ་འདི་གི་འབད་གཞག་ སློབ་དཔོན་འདི་གི་
སྐྱོན་ དེ་སྦེ་འདུག་ལ་སོགས་པ་ གཞན་དང་གཞན་ཚུ་གི་ ཉེས་པ་དང་སྐྱོན་སློང་སྟེ་ སྐུར་པ་བཏབ་པ་ཅིན། ཧེ་མ་ དབུས་
རུ་དཔལ་འཛིན་ཟེར་མི་དེ་གིས་ རྒྱལ་བ་ཀུན་མཁྱེན་ཀློང་ཆེན་རབ་འབྱམས་དང་ རྒྱལ་བ་ཀརྨ་པ་མི་བསྐྱོད་རྡོ་རྗེ་ལ་སོགས་པ་ལུ་
ཚོད་མེད་པའི་སྐུར་པ་བཏབ་པ་ལས་ འབྲི་གུང་ཆོས་འཁོར་སྒང་ལུ་ ས་གག་སྟེ་དངོས་སུ་དམྱལ་བར་ཐིམ་པ་དང་། གནམ་ཁ་
ལས་ མནར་མེད་རྡོ་རྗེ་དམྱལ་བར་ ཨ་ལ་ལ་ཟེར་བའི་སྒྲ་ཡང་བསྒྲགས་ཏེ་ དེ་བཟུམ་མའི་སྡིག་པའི་ལས་ཀྱི་ རྣམ་སྨིན་བྱུང་
པའི་ལོ་རྒྱུས་ཡང་ཡོད།
བླ་མ་དགེ་བའི་བཤེན་གཉེན་ཚུ་ལུ་ སྐུར་པ་བཏབ་པ་ཅིན་ རང་གི་ཡོན་ཏན་དང་ སྙན་གྲགས་ལ་སོགས་པ་ཉམས་ཏེ། ཚེ་འདི་ཕྱི་
གཉིས་ཀ་ཕུང་བའི་ རྒྱུ་ལུ་འགྱུར་ནི་ཨིནམ་ལས། རང་ལས་གོ་ས་སྦོམ་དང་ ཡོན་ཏན་མཐོཝ་ ལོ་ན་རྒན་ཤོས་ ལ་སོགས་
པའི་ མཐོ་བའི་རིགས་ཚུ་གི་ སྐུའི་ཉེས་པ། གསུང་གི་ཉེས་པ། ཐུགས་ཀྱི་ཉེས་པ། ཡོན་ཏན་གྱི་ཉེས་པ། ཕྲིན་ལས་ཀྱི་
ཉེས་པ་ ཟེར་སྐྱོན་དེ་ཚུ་ སེམས་ཀྱི་གདིང་ལས་ཡང་མི་མནོ། ཁ་ལས་ཐོན་ཏེ་ཡང་མ་སླབ་པར་སྡོད་དགོཔ་དེ་ཡང་ རྒྱལ་སྲས་
བྱང་ཆུབ་སེམས་དཔའ་ཚུ་གི་ ལག་ལེན་ཅིག་ཨིན་ནོ།།
མིང་ཚིག་གོ་དོན། གཞན་དག་གི་ : གཞན་ཚུ་གི།
ཉེས་པ་ : སྐྱོན།
གླེང་ : སླབ་ནི།
གང་ཟག་ : མི།
རང་ཉིད་ : རང་ར།
མི་སྨྲ་ : མི་སླབ།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
དྲི་བ།
. བླམ་ཆོསཔ་ལ་སོགས་པ་ཚུ་ལུ་ སྐུར་པ་བཏབ་པ་ཅིན་ རང་ལུ་སྐྱོན་ ག་ཅི་ར་འོང་ནི་ བཟུམ་འདུག་གོ?
. སྐུར་པ་བཏབ་ལས་བརྟེན་ ལས་མྱོང་དགོ་ཟེར་མི་འདི་ལུ་ ཡིད་ཆེས་ ག་དེ་སྦེ་ར་ཡོད་གོ?
. སྐུར་པ་བཏབ་ལས་བརྟེན་ མི་སྡེའི་གནས་སྟངས་ནང་ལུ་ གནོད་པ་བྱུང་ཡོད་པའི་ཉམས་མྱོང་ མདོར་བསྡུས་ཅིག་བྲིས།
ཕུང་གཞི་སྤང་དགོཔ།
རྙེད་བཀུར་དབང་གིས་ཕོན་ཚུན་རྩོད་འགྱུར་ཞིང་། །ཐོས་བསམ་བསྒོམ་པའི་བྱ་བ་ཉམས་འགྱུར་བའི།།
མཛོའ་བཤེས་ཁྱིམ་དང་སྦྱིན་བདག་ཁྱིམ་རྣམས་ལ། །ཆགས་པ་སྤོང་བ་རྒྱལ་སྲོས་ལག་ལེན་ཡིན།། ()
བསོད་སྙོམས་དང་ གོ་ལ་ གདན་ སྨན་ རྒྱུ་ནོར་ལ་སོགས་པའི་རྙེད་པ་དང་། ཕྱག་འཚལ་ མགྱོགས་པར་ལོང་ ལུས་མར་
སྒུར་ སྐོར་ར་རྐྱབ་ ཞེ་ས་འབད་ནི་ ལ་སོགས་པའི་བཀུར་སྟི་ལུ་ ཤུགས་ཆེ་བའི་དབང་གིས་ ཁོ་གིས་ང་ལུ་བསྟོད་པ་མི་
རྐྱབ་པས། སྨད་པ་རྐྱབ་མས་ཟེར་མནོ་སྟེ། ཆོསཔ་ནང་རྡོག་ གཅིག་གིས་གཅིག་ལུ་ མ་རངས་པ་འབད་ནི་དང་ གཅིག་གིས་
གཅིག་ལུ་མཐུ་དང་ ངན་སྔགས་ལ་སོགས་པ་བཏང་སྟེ་ རྩོད་པའི་གཞི་ལུ་འགྱུར་ནི་དང་། བླ་མ་དགེ་བའི་བཤེས་གཉེན་ཚུ་གི་
ཞལ་ལས་ ཚེ་འདི་གི་སྤྱོད་ཡུལ་ལུ་ མི་ཆགས་པའི་ཐབས་ མི་རྟག་པ་བསྒོམ་ནི་གི་གདམས་ངག། སྲིད་པའི་བདེ་བ་ལུ་མི་
ཆགས་པའི་ཐབས་ འཁོར་བའི་ཉེས་དམིགས་ ལས་རྒྱུ་འབྲས་དང་བཅསཔ་སྦེ་བསྒོམ་ནི་གི་ གདམས་ངག། ཞི་བའི་བདེ་བ་ལུ་
མི་ཆགས་པའི་ཐབས་ བྱམས་པ་དང་སྙིང་རྗེ་བསྒོམ་ནི་གི་ གདམས་ངག། སངས་རྒྱས་བསྒྲུབ་པའི་ཐབས་མ་ཤེས་མི་ཚུ་ ཤེས་
པའི་ཐབས་ བྱང་ཆུབ་ལུ་སེམས་བསྐྱེད་ནིའི་གདམས་ངག་ལ་སོགས་པའི་ རྣ་བར་ཐོས་པའི་བྱ་བ་དང་།
གདམས་ངག་ དེ་ཚུ་ལས་འཐོན་པའི་དོན་ཚུ་ ཡང་དག་པ་ཨིནམ་དང་མིནམ་ སེམས་ཀྱིས་བརྟགས་ཤིང་དཔྱད་ཞིནམ་ལས་
ཕྱིན་ཅི་ལོག་པའི་ བློ་གེ་ར་སྤངས་ཏེ་ ཡང་དག་པའི་དོན་ཚུ་ཚུལ་བཞིན་དུ་ ཡིད་ལུ་བསམ་ནིའི་བྱ་བ་དང་། དེ་སྦེ་ རྣ་བར་
ཐོས་པའི་ཆོས་ཚུ་གི་ དོན་དག་རང་གིས་གོཝ་ཙམ་ཅིག་དང་། གཞན་ལུ་བཤད་ཚུགསཔ་ཙམ་ཅིག་སྦེ་ མ་བཞག་པར་ ཐོས་
དོན་རྒྱུད་ལུ་འཕྲོདཔ་སྦེ་ བསྒོམ་པའི་བྱ་བ་བཟང་པོ་ཚུ་ ཟླཝ་མར་གཞོལ་ བཟུམ་སྦེ་ རིམ་གྱིས་ཉམས་ཏེ་ སྐྱེ་བོ་ངན་པ་
ལུ་གྱུར་འགྱོ་ནི་ཨིན་མས།དེ་འབདཝ་ལས། རྒྱལ་པོའི་ཕོ་བྲང་། བློན་པོའི་གཟིམ་ཅུང་། དགའཝ་མཐུན་བཤེས་ཀྱི་ཁྱིམ་དང་
། སྦྱིན་བདག་འབྱོར་པ་ཅན་གྱི་ཁྱིམ་ཚུ་ལུ་ཆགས་ཞེན་བསྐྱེད་དེ་ རྙེད་བཀུར་འཐོབ་ནིའི་དོན་ལུ་ ལོག་ཅི་ར་འཁོར་ཡི་ར་མ་སྡོད་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
པར་ རྒྱལ་སྲས་ཐོགས་མེད་ཁོ་རའི་གསུང་ཅིག་ལས་ འབྱོར་པ་ཡོད་ན་ཡོད་དེ་དགའ།། ཚོགས་གསོག་གི་འབྱོར་པ་སྤེལ་བས་
ཆོག། འབྱོར་པ་མེད་ན་མེད་དེ་དགའ། བསགས་སྲུང་གི་བྲེལ་བ་དེ་ལ་མེད།། ཟེར་གསུངསམ་བཞིན་དུ་ རྙེད་བཀུར་དང་། གཏམ་
སྙན་གྲགས་ལ་སོགས་པ། ག་ཅི་ལུ་ཡང་མ་བལྟ་བར་ ཆགས་པ་སྤང་མི་དེ་ རྒྱལ་སྲས་བྱང་ཆུབ་སེམས་དཔའ་ཚུ་གི་ ལག་
ལེན་ཅིག་ཨིན་ནོ།།
མིང་ཚིག་གོ་དོན། རྙེད་ : འཐོབ་ནི།
བཀུར་ : གུས་ཞབས་བསྐྱེད་ནི།
ཕན་ཚུན་ : ཕར་ཚུར།
ཕྱིན་ཅི་ལོག་ : ཕྱི་འགྱུར།
གདམས་ངག་ : ཆོས་ཀྱི་དོན་དག་ཚུ་ བཅུད་བསྡུས་ཏེ་ གསུངས་གསུངསམ།
དྲི་བ།
. བླམ་ཆོསཔ་དེ་ཚུ་ མང་ཤོས་ར་ ག་ཅི་ལུ་བརྟེན་ཏེ་ རྩོད་པ་བྱུངམ་ཨིན་ན?
. ཐོས་བསམ་སྒོམ་པའི་བྱ་བ་ ཟེར་མི་འདི་་ག་ཅི་ལུ་གོཝ་སྨོ?
. རྙེད་བཀུར་ལུ་བརྟེན་ཏེ་ ཐོས་བསམ་སྒོམ་པའི་བྱ་བ་དེ་ཚུ་ ག་ཅི་སྦེ་ ཉམས་འགྱོཝ་ཨིན་ན?
. རྙེད་བཀུར་ལུ་བརྟེན་ཏེ་ སྐྱོན་གཞན་དང་གཞན་ཡང་ ག་ཅི་ར་འབྱུང་ནི་བཟུམ་འདུག་གོ?
གདུག་ཁ་སྤང་དགོཔ།
རྩུབ་མོའི་ཚིག་གིས་གཞན་སེམས་འཁྲུག་འགྱུར་ཞིང་། །རྒྱལ་བའི་སྲོས་ཀྱི་སྤྱོོད་ཚུལ་ཉམས་འགྱུར་བས།།
དེ་ཕྱིར་གཞན་གྱི་ཡིད་དུ་མི་འོང་བའི། །ཚིག་རྩུབ་སྤོང་བ་རྒྱལ་སྲོས་ལག་ལེན་ཡིན།། ()
བྱམས་པའི་སེམས་དང་ མ་འདྲེས་པར་ ཞེ་སྡང་ཁོག་པར་ཞུགས་ཏེ་ རང་བཞིན་གྱིས་ཁ་མང་། ག་ནི་བ་ རྩུབ་པའི་ཚིག་ངན་
ཚུ་གིས་དཔེར་ན། སྦྱངམ་ཙིགཔ་བཟའ་བའི་ཤུགས་ཀྱིས་ མདུང་རྐྱབ་ད་ ཕར་ལོགསམ་དེ་ ན་ཟུག་རྐྱབ་སྟེ་ དྲག་བཀལ་
དོ་བཟུམ་སྦེ་ གཞན་གྱི་སེམས་འཁྲུག་པའི་རྒྱུ་ལུ་འགྱུརཝ་ཨིན། དཔེ་གཏམ་ལས་ཡང་། གཏམ་ལུ་མདའ་མཚོན་མེད་རུང་
མི་སེམས་ཚལ་པར་གཏོང་།། ཟེར་ཡོད་དོ་བཟུམ་གཞན་གྱི་སེམས་དཀྲུག་ནི་འདི་ ཚིག་ངན་སླབ་ནི་འདི་ལས་ ཤུགས་ཆེཝ་
ཅིག་མེད། དེ་མ་ཚད་ རྒྱལ་བ་རྫོགས་པའི་སངས་རྒྱས་ཀྱི་ སྲས་བྱང་ཆུབ་སེམས་དཔའ་ཚུ་གི་སྤྱོད་ཚུལ་ ག་ལུ་ར་ཨིན་རུང་ཞི་
བར་སྨྲ་བ། འཇམ་པོར་སྨྲ་བ། བདེན་པར་སྨྲ་བ། མཛེས་པར་སྨྲ་བ་ལ་སོགས་པའི་ ཚུལ་བཟང་པོ་ཚུ་ག་ར་ཉམས་ཏེ་འགྱོ་
ནི་ཨིན། དཔེར་ན། སྦྱངམ་གིས་མདུང་ཕར་རྐྱབ་ད་ར། རང་ནང་ཁྲོལ་ཐོན་ཏེ་ ཤི་དགོ་དོ་བཟུམ་ ཚིག་རྩུབ་ཀྱི་རྣམ་སྨིན་རང་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ལུ་ ལོག་སྟེ་འཁོར་ནིའི་རྒྱུ་ལུ་ འགྱུར་ནི་ཨིན། དེ་འབདཝ་ལས་ དགེ་བའི་ཆོས་ལས་མི་ཉམས། སེམས་རྩུབ་དྲགས་ལུ་མི་
འགྱུར། ཞི་གནས་དང་ལྷག་མཐོང་གི་ རྟོག་པ་འཐོབ་པར་ཡུན་མི་འགོར། བླ་མ་ཚུ་ལུ་ གུས་ཞབས་མེད་པ་ལུ་མི་འགྱུར།
སྐྱོན་གཏམ་ལུ་དགའ་བ་མི་སྐྱེ། སྙིང་པོ་ཡོད་པའི་བྱ་བ་ལུ་འཇུག་སྟེ་ ཤེས་རབ་མི་ཉམས་པ་ལ་སོགས་པའི་ ལེགས་པའི་ཡོན་
ཏན་ཚུ་འཐོབ་ནིའི་དོན་ལུ་ ཁ་ངནམ་སླབ་པ་ཅིན་ དུད་འགྲོ་སེམས་ཅན་ཨིན་རུང་ མི་དགའ་བའི་གཏམ་རྒྱུད་ཡོད་དོ་བཟུམ་མའི་
མནོ་ལུགས་བསྐྱེད་དེ། གཞན་གྱི་ཡིད་ཁ་ལུ་མི་འོང་པའི་ ཚིག་རྩུབ་ཟེར་མི་ ཟུར་ཙམ་ཅིག་ཡང་ མི་སླབ་པར་སྤང་མི་དེ་ཡང་
རྒྱལ་སྲས་བྱང་ཆུབ་སེམས་དཔའ་ཚུ་གི་ ལག་ལེན་ཅིག་ཨིན་ནོ།།
མིང་ཚིག་གོ་དོན། སྤྱོད་ཚུལ་ : ལཱ་འབད་ཐངས་བཅའ་ཐངས།
དེ་ཕྱིར་ : དེ་འབདཝ་ལས།
ཡིད་དུ་མི་འོང་བའི་ : སེམས་ཁར་མ་འབབ་པའི།
དྲི་བ།
. ཆ་རོགས་གཅིག་གིས་ ཁྱོད་ལུ་ ཚིག་རྩུབ་སླབ་ད་ ཁྱོད་ཀྱི་སེམས་ཁར་ ག་ཅི་ར་འཆརཝ་མས་གོ?
. ཚིག་རྩུབ་འདི་ ག་ཅི་འབད་སྤང་དགོཔ་ འོང་ནི་ཨིན་པས་གོ?
. གདུག་ཁ་སླབ་ནི་ སྤང་ཐབས་ ག་དེ་སྦེ་ར་ འབད་ནི་སྨོ?
ཉོན་མོངས་པའི་མགོ་གནོན་དགོཔ།
ཉོན་མོངས་གོམས་ན་གཉེན་པོས་བཟློོག་དཀའ་བས། །དྲན་ཤེས་སྐྱེས་བུས་གཉེན་པོའི་མཚོོན་བཟུང་ནས།།
ཆགས་སོགས་ཉོན་མོངས་དང་པོ་སྐྱེ་མ་ཐག །འབུར་འཇོམས་བྱེད་པ་རྒྱལ་སྲོས་ལག་ལེན་ཡིན།། ()
ཉོན་མོངས་པ་ འདོད་ཆགས་ཀྱིས་ ཡུལ་ལུ་ཆགས་སེམས་བསྐྱེད་ནི་དང་། ཞེ་སྡང་ལུ་བསྟེན་ཏེ་ ཙིགཔ་ཟ་ནི། གཏི་མུག་
ལུ་བསྟེན་ཏེ་མ་ཤེས་པར་ལུས་ནི། ང་རྒྱལ་ལུ་བསྟེན་ཏེ་ རང་ར་ དྲག་ཟེར་མནོ་བའི་ཁེངས་སེམས། ཕྲག་དོག་ལུ་བསྟེན་ཏེ་
རོགས་དྲགཔ་ད་ མ་དགའ་ནི་ གཞན་ཡང་ ཆང་ཏམ་ཁུ་སྨྱོ་རྫས་ ལ་སོགས་པ་བསྟེན་ནི་ལུ་ སྣང་དག་ག་ནི་ཡང་མ་བསྐྱེད་
པར་ རང་གི་རྒྱུད་ལུ་ གོམས་འདྲིས་ཚུད་བཅུག་སྟེ་ ན་འཐན་ལང་ཤོར་སྦོམ་ར་ཐལ་ཚར་བ་ཅིན་ ཤུལ་ལས་ཟློག་ཐབས་ ག་
དེ་སྦེ་འབད་རུང་ སྤང་ཚུགས་པར་ གནམ་མེད་ས་མེད་ ལཱ་ཁགཔ་ཨིན། དེ་འབད་ནི་འདི་གིས་ རང་གི་སེམས་ཁ་ལུ་ ལཱ་
འདི་འབད་བཏུབ་ཨིན། འདི་འབད་མ་བཏུབ་ཨིན་ཟེར་ བརྟགས་ཤིང་དཔྱད་ཤེས་པའི་ དྲན་པ་དང་ཤེས་བཞིན་གཉིས་ དཔེར་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ན། མི་ སྟོབས་དང་ལྡན་པའི་ དཔའ་བོའི་ལག་པར་ མཚོན་ཆ་ཚུ་ རང་དང་མཉམ་བཤེད་དེ་ཡོད་པ་ཅིན་ དགྲ་བྱང་འཕྱད་ག་
ཐོན་འོང་རུང་ རེ་རེ་བཞིན་དུ་གསད་གཏང་ཚུགས་དོ་བཟུམ་ དགེ་སྡིག་བླང་དོར་གྱི་གནས་མི་བརྗེད་པའི་དྲན་པ་དང་། སྒོ་གསུམ་
གྱི་བྱ་བ་འཛོལ་མ་འཛོལ་ཡང་ལས་ཡང་དུ་ལྟ་མི་ ཤེས་བཞིན་གྱི་སྐྱེས་བུ་དཔའ་བོ་བཟུམ་དེ་གིས། འདོད་ཆགས་ལ་སོགས་པའི་
ཉོན་མོངས་པ་ཚུ་ འགོ་དང་པ་སྐྱེ་བའི་སྐབས་ལས་ར་ ལང་ཤོར་ཐལ་མ་བཅུག་པར་ འདོད་ཆགས་ཀྱི་གཉེན་པོ་ལུ་ མི་སྡུག་པའི་
འདུ་ཤེས་སྒོམ། ཞེ་སྡང་གི་གཉེན་པོ་ལུ་ བྱམས་པའི་སེམས་སྒོམ། གཏི་མུག་གི་ཉེན་པོ་ལུ་ ཤེས་རབ་སྒོམ། ང་རྒྱལ་གྱི་
གཉེན་པོ་ལུ་ དམན་པའི་འདུ་ཤེས་སྒོམ། ཕྲག་དོག་གི་གཉེན་པོ་ལུ་ བཏང་སྙོམས་བསྒོམས་སྦེ། ཉོན་མོངས་པའི་དགྲ་ ཆ་
མཉམ་ རྩ་བ་ལས་ འཇོམས་དགོ་མི་དེ་ཡང་ རྒྱལ་སྲས་བྱང་ཆུབ་སེམས་དཔའ་ཚུ་གི་ ལག་ལེན་ཅིག་ཨིན་ནོ།།
མིང་ཚིག་གོ་དོན། གོམས་ན་ : ལང་ཤོར་ཚུད་སོ་པ་ཅིན།
གཉེན་པོ་ : ཁ་གནོན། བཏུལ་མི།
བཟློག་དཀའ་ : སྤངས་ཚུགས་པར་ལཱ་ཁག།
སྐྱེ་མ་ཐག་ : སྐྱེ་ལོང་མེད་པར།
འབུར་འཇོམས་ : རྩ་བ་ལས་ར་ བཅོམ་གཏང་ནི།
དྲི་བ།
. ཉོན་མོངས་པ་ ཙིགཔ་ཟ་ནི་བཟུམ་ཅིག་ མགོ་གནོན་མ་ཚུགས་པ་ཅིན་ ག་ཅི་འབད་འོང་གོ?
. རང་གི་རྒྱུད་ལུ་ ཉོན་མོངས་པ་བསྐྱེད་འོང་བའི་སྐབས་ལུ་ དྲན་ཤེས་ག་དེ་སྦེ་ར་བསྐྱེད་ནི་སྨོ?
. ཁྱོད་ ཉོན་མོངས་པའི་དབང་ལུ་ཐལ་སོང་པ་ཅིན་ མི་ཚེ་འདི་ ག་ཅི་བཟུམ་ཅིག་ལུ་འགྱུར་འོང་གོ?
གཞན་དོན་བསྒྲུབ་དགོཔ།
མདོར་ན་གང་དུ་སྤྱོད་ལམ་ཅི་བྱེད་ཀྱང་། །རང་གི་སེམས་ཀྱི་གནས་སྐབས་ཅི་འདྲ་ཞེས།།
རྒྱུན་དུ་དྲན་དང་ཤེས་བཞིན་ལྡན་པ་ཡིས། །གཞན་དོན་སྒྲུབ་པ་རྒྱལ་སྲས་ལག་ལེན་ཡིན།། ()
གོང་ལུ་བཤད་མི་ དོན་དག་ཚུ་མདོར་བསྡུ་བ་ཅིན་ འཇིག་རྟེན་པའི་གྲོང་དང་གྲོང་ཁྱེར། ཆོས་པའི་དགོན་སྡེ་ གྲྭ་ཚང་ལ་སོགས་
པའི་ས་ཕྱོགས་ གཡུས་ཕྱོགས་བཟང་ངན་ག་ཏེ་ར་ཨིན་རུང་། གསོན་པོའི་རིམ་གྲོ། གཤིན་པོའི་དགེ་རྩ་ལ་སོགས་པའི་འགྲོ་
དོན་འབད་ནི། དལ་འབྱོར་རྙེད་པར་དཀའ་བའི་ཚུལ་བསམས་ཏེ་ ཕ་ཡུལ་སྤངས་སྦེ་ དབེན་པའི་རི་ཁྲོད་འགྲིམ་ནི། དགེ་བའི་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
བཤེས་གཉེན་ཚུལ་བཞིན་དུ་བསྟེན་ནི། སྐྱབས་འགྲོ་ལས་འགོ་བཟུང་སྟེ་སྡིག་པ་སྤངས། ཐར་པའི་རྒྱུ་བསྒྲུབ་ནི། ངན་པ་གོང་
དུ་བཀུར། དགྲ་ལུ་བརྩེ་བ་སྐྱེད། ང་རྒྱལ་སྤང་། རང་གི་སེམས་བཏུལ། འདོད་ཡོན་ལོངས་སྤྱོད་སྤངས། བདག་འཛིན་སྤངས།
ཞེན་ཆགས་སྤངས། སྡུག་བསྔལ་ལུ་འཁྲུལ་པར་བལྟ། སྦྱིན་པ་གཏང་ནི་ལ་སོགས་པ་ ཕར་ཕྱིན་དྲུག་ལུ་བརྩོན་ཤུགས་
བསྐྱེད། སྐུར་པ་མི་བཏབ། ཕུང་གཞི་སྤངས། ཚིག་རྩུབ་སྤངས། ཉོན་མོངས་པའི་མགོ་གནོན་ ལ་སོགས་པའི་སྤྱོད་ལམ་
ག་ཅི་ཅིག་འབད་རུང། རང་གི་སེམས་ཀྱི་ཀུན་སློང་ དགེ་བ་དང་མི་དགེ་བའི་ གནས་སྟངས་ ག་ཅི་བཟུམ་གྱི་ཐོག་ལུ་ གནས་
ཏེ་འདུག་ག་ཟེར དུས་རྟག་པར་རྒྱུན་དུ་བརྟགས་ཤིང་དཔྱད་དེ་ སེམས་ལུ་དྲན་པ་དང་ དེ་ཚུ་གཞན་དོན་ལུ་འབདཝ་ཨིནམ་
མེནམ་ ཤེས་བཞིན་པའི་དྲན་པ་དང་ ཤེས་བཞིན་གཉིས་དང་ལྡན་པའི་སྒོ་ལས་ གོང་དུ་བཤད་པའི་ལཱ་དེ་ཚུ་ག་ར་ རང་དོན་
ལུ་མིན་པར་ གཞན་འགྲོ་བ་རིགས་དྲུག་སེམས་ཅན་ཐམས་ཅན་ཀྱི་དོན་ལུ་ འབད་དགོ་མི་དེ་ཡང་ རྒྱལ་སྲས་བྱང་ཆུབ་སེམས་
དཔའ་ཚུ་གི་ ལག་ལེན་ཅིག་ཨིན་ནོ།།
མིང་ཚིག་གོ་དོན། མདོར་ན་ : བཅུད་བསྡུ་བ་ཅིན།
གང་དུ་ : ག་ཏེ་ར་འབད་རུང་།
ཅི་བྱེད་ཀྱང་ : ག་ཅི་འབད་རུང་།
ཅི་འདྲ་ : ག་ཅི་བཟུམ་ཅིག་འབད་ཡོད་ག།
དྲི་བ།
. གཞན་དོན་འབདཝ་ལས་བརྟེན་ རང་དོན་ ག་དེ་སྦེ་ བསྒྲུབ་ཚུགས་པས་གོ?
. ད་ལས་ཕར་ གཞན་དོན་སྒྲུབ་ཐབས་ལུ་ དུས་རྒྱུན་དུ་དྲན་པ་དང་ཤེས་བཞིན་ ག་དེ་སྦེ་ར་སྟོན་ནི་སྨོ?
. དྲན་པ་དང་ཤེས་བཞིན་ཉམས་སོང་མི་ཚུ་གིས་ གཞན་དོན་སྒྲུབ་ཚུགས་ནི་མས་ག? ག་དེ་སྦེ?
དགེ་བ་བསྔོ་དགོཔ།
དེ་ལྟར་བརྩོན་པས་བསྒྲུབས་པའི་དགེ་བ་རྣམས། །མཐའ་ཡས་འགྲོ་བའི་སྡུག་བསྔལ་བསལ་བྱའི་ཕྱིར།།
འཁོར་གསུམ་རྣམ་པར་དག་པའི་ཤེས་རབ་ཀྱིས། །བྱང་ཆུབ་བསྔོ་བ་རྒྱལ་སྲོས་ལག་ལེན་ཡིན།། ()
གོང་ལུ་བཤད་དོ་བཟུམ་མའི་ བྱང་ཆུབ་སེམས་དཔའི་ སྤྱོད་པ་རྒྱ་མཚོ་ལྟ་བུ་ལུ་ སྒོ་གསུམ་གྱི་ནུས་པ་ཡོད་ཚད་བཏོན་ཏེ་ ཧེ་
མར་བསྒྲུབས་ཚར་བའི་ དགེ་བ་དང་། རྟིང་ལས་བསྒྲུབ་ནི་གི་དགེ་བ་དང་། ད་ལྟོ་སྒྲུབ་པའི་བསྒང་གི་ དགེ་བའི་རྩ་བ་ཚུ། ནམ་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
མཁའ་བཟུམ་སྦེ་ གྲངས་དང་ཚད་ མཐའ་ཡས་པའི་མར་གྱུར་ འགྲོ་བ་སེམས་ཅན་ཚུ་གི་རྒྱུད་ལུ་ཡོད་པའི་ རྒྱུ་སྡིག་པ་
དང་ འབྲས་བུ་སྡུག་བསྔལ་གྱི་རྣམ་པ་ ཡོད་ཚད་ཅིགཔོ་བསལ་ནི་གི་དོན་ལུ། འཁོར་གསུམ་ རྣམ་པར་དག་པའི་ཤེས་རབ་
ཟེར་ བསྔོ་ནི་གི་དགེ་བ། སྔོ་མི་རང་། བསྔོ་བའི་ཡུལ་སེམས་ཅན་ཚུ་ག་ར་ དོན་དམ་གྱི་ངོ་བོར་རང་བཞིན་གྱིས་གྲུབ་པ་ ག་
ནི་ཡང་མེད་པའི་ཤེས་རབ་ སྟོང་པ་ཉིད་ཀྱི་ལྟ་བའི་ཐོག་ལས་ ནང་གི་ལུས་ཡང་སྟོང་པ་ཉིད། ཕྱིའི་ལོངས་སྤྱོད་ཡང་སྟོང་པ་
ཉིད། སེམས་ཡུལ་ཅན་ཡང་སྟོང་པ་ཉིད། ཆོས་བྱང་ཆུབ་ཀྱི་གོ་འཕང་ཡང་ སྟོང་པ་ཉིད་ཨིན་པ་ལུ་རྒྱས་བཏབ་སྟེ། དེ་ལྟར་མ་
རྟོགས་པའི་ མར་གྱུར་འགྲོ་བ་སེམས་ཅན་ཐམས་ཅད་ལུ་ ཐབས་སྙིང་རྗེ་ཆེན་པོའི་ངང་ལས་ སེམས་ཅན་ཐམས་ཅད་མཐར་ཐུག་
བྱང་ཆུབ་ཀྱི་གོ་འཕང་འཐོབ་པའི་རྒྱུ་ལུ་བསྔོ་དགོཔ་དེ་ཡང་ རྒྱལ་སྲས་བྱང་ཆུབ་སེམས་དཔའ་ཚུ་གི་ ལག་ལེན་མཆོག་ཏུ་གྱུར་པ་
ཅིག་ཨིན་ནོ།།
མིང་ཚིག་གོ་དོན། དེ་ལྟར་ : གོང་ལུ་བཤད་མི་དེ་བཟུམ།
མཐའ་ཡས་ : གྱངས་ཁ་མ་ཆོདཔ།
བསལ་བྱའི་ཕྱིར་ : བསལ་ནིའི་དོན་ལུ།
དྲི་བ།
. དགེ་བ་འདི་ རང་དོན་ལུ་མ་བསྔོ་བར་ གཞན་དོན་ལུ་བསྔོ་དགོ་མི་འདི་ ག་ཅི་འབད་ཨིནམ་བཟུམ་ཚོརཝ་མས་གོ?
. ཁྱོད་ཀྱིས་ དགེ་བ་ཚུ་བསྒྲུབས་ཚར་བའི་ཤུལ་ལུ་ ག་དེ་སྦེ་ བསྔོ་ནིའི་རེ་བ་ཡོད་གོ?
. དགེ་བ་ཚུ་ རང་དོན་ལུ་བསྔོ་བ་ཅིན་ སྐྱོན་ག་ཅི་ར་འོང་བཟུམ་འདུག་གོ?
བརྩམས་པའི་དགོས་པ།
མདོ་རྒྱུད་བསྟན་བཅོས་རྣམས་ལས་གསུངས་པའི་དོན། །དམ་པ་རྣམས་ཀྱི་གསུང་གི་རྗེས་འབྲངས་ནས།།
རྒྱལ་སྲོས་རྣམས་ཀྱི་ལག་ལེན་སུམ་ཅུ་བདུན། །རྒྱལ་སྲོས་ལམ་ལ་སླབོ ་འདོད་དོན་དུ་བཀོད།། ()
རྒྱལ་སྲས་ལག་ལེན་འདི་ བསྐལ་པ་བཟང་པོའི་ སངས་རྒྱས་སྟོང་དང་རྩ་གཉིས་ གྲས་ལས་ སངས་རྒྱས་བཞི་པ་ ཤཱཀྱ་
ཐུབ་པའི་བཀའ་ འདུལ་བ་མདོ་སྡེ་མངོན་པ་ ཟེར་མདོ་སྡེ་སྣོད་གསུམ། བྱ་རྒྱུད་ སྤྱོད་རྒྱུད་ རྣལ་འབྱོར་གྱི་རྒྱུད་ རྣལ་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
འབྱོར་བླ་ན་མེད་པའི་རྒྱུད་དང་བཅས་པའི་ སྔགས་རྒྱུད་སྡེ་བཞི་དང་། རྒྱ་བོད་ཀྱི་པཎ་གྲུབ་ཚུ་གིས་མཛད་པའི་ བསྟན་བཅོས་ཚུ་
ལས་གསུངས་པའི་ གནད་དོན་ཚུ་ག་ར། སྐྱེས་བུ་དམ་པ་ རྒྱལ་བ་གོང་མ་ཚུ་གི་ གསུང་གི་རྗེས་སུ་འབྲངས་ཞིན་ལས། རྒྱལ་
སྲས་ བྱང་ཆུབ་སེམས་དཔའ་ཚུ་གིས་ ལག་ལེན་འཐབ་དགོ་པའི་གནད་དོན་ཚུ་ག་ར་ ཤོ་ལོ་ཀ་སུམ་ཅུ་སོ་བདུན་ནང་ལུ་བསྡུས་
ཏེ། རྒྱལ་སྲས་བྱང་ཆུབ་སེམས་དཔའི་ སྤྱོད་ལམ་ལུ་མོས་གུས་ཡོད་དེ་ ལྷབ་འདོད་སྐྱེ་མི་ཚུ་ལུ་ ཨ་ཙི་ཙིག་ཨིན་རུང་ ཕན་
པའི་དོན་དག་ལུ་བཀོད་བཀོདཔ་ཨིན་ནོ།།
མིང་ཚིག་གོ་དོན།
མདོ་རྒྱུད་ : སངས་རྒྱས་ཀྱི་ཆོས་ མདོ་སྡེ་སྣོད་གསུམ་དང་ སྔགས་རྒྱུད་སྡེ་བཞི།
བསྟན་བཅོས་ : མཁས་པ་ཚུ་གིས་ སངས་རྒྱས་ཀྱི་ཆོས་ལུ་གཞི་བཞག་སྟེ་བཟོ་ཡོད་པའི་ དཔེ་ཆ།
དམ་པ་ : སྐྱེས་བུ་དམ་པ་ཟེར་ མི་ཡ་རབ་ མཁས་པ་ སྐྱོན་མེད་ཡོན་ཏན་ཡོད་མི།
རྗེས་འབྲངས་ནས་ : གཞི་བཞག་སྟེ། རྟིང་བདའ་སྟེ། ཤུལ་བཟུང་སྟེ།
སློབ་འདོད་ : ལྷབ་དགོ་མནོ་མི།
དྲི་བ།
. རྒྱས་སྲས་ལག་ལེན་གྱི་བསྟན་བཅོས་འདི་ ག་གི་དོན་ལུ་བརྩམས་ནུག་གོ?
. མདོ་རྒྱུད་བསྟན་བཅོས་ཚུ་ནང་ རྒྱལ་བའི་སྲས་ཀྱི་ལག་ལེན་ ལེ་ཤ་གསུངས་ཡོད་མི་ལས་རྒྱས་སྲས་དངུལ་ཆུ་ཐོགས་མེད་
ཀྱིས་ལག་ལེན་  ག་ཅི་འབད་གསུངས་གསུངསམ་ཨིན་ན?
. བསྟན་བཅོས་བརྩམས་པའི་དགོས་པ་ གསུངས་དགོ་པའི་རྒྱུ་མཚན་ ག་ཅི་འོང་ནི་ཨིན་པས་གོ?
ཁེངས་པ་སྐྱུང་ཚུལ།
བློ་གྲོས་དམན་ཞིང་སྦྱོངས་པ་ཆུང་བའི་ཕྱིར། །མཁས་པ་དགྱེས་པའི་སྡེབ་སྦྱོོར་མ་མཆིས་ཀྱང་།།
མདོ་དང་དམ་པའི་གསུང་ལ་བརྟེན་པའི་ཕྱིར། །རྒྱལ་སྲོས་ལག་ལེན་འཁྲུལ་མེད་ལགས་པར་སེམས།། ()
བསྟན་བཅོས་རྩོམ་མི་རང་ལུ་ སྐྱེས་སྟོབས་ཀྱི་བློ་གྲོས་དམན་པའི་ཁར། ཐོས་སྟོབས་ཀྱི་ སྦྱངས་པ་ཡང་ཆུངམ་ལས་བརྟེན་ཏེ་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
རིག་པའི་གནས་ཆེན་ལྔ་དང་གནས་ཆུང་ལྔ་ལ་སོགས་པ་ ག་ར་མཁྱེན་མི་མཁས་པ་ཚུ་ ཐུགས་དགྱེས་ཚུགས་པའི་སྙན་ངག་གི་
རྒྱན་དང་ མངོན་བརྗོད་ཀྱི་མིང་། སྡེབ་སྦྱོར་གྱི་ ཆིངས་ལ་སོགས་པ་མེད་དེ་འབད་རུང་། སངས་རྒྱས་ཀྱིས་གསུངས་པའི་མདོ་དང་
། སྐྱེས་བུ་དམ་པ་ཚུ་གིས་མཛད་པའི་ གསུང་རབས་ཚུ་ལུ་བརྟེན་ཏེ་ བརྩམས་ཡོདཔ་མ་གཏོགས་ རང་གི་རྟོག་བཟོ་གི་ བསྲེ་
ལྷད་ག་ནི་ཡང་མེདཔ་ལས་བརྟེན་ཏེ་ རྒྱལ་སྲས་བྱང་ཆུབ་སེམས་དཔའི་ ལག་ལེན་འཐབ་ནི་གི་གནད་དོན་དེ་ཚུ་ནང་ལུ་ ནོར་
བ་དང་འཁྲུལ་བའི་ཆ་རྩ་ལས་མེདཔ་ཅིག་ཨིན་ ཟེར་རང་གི་ སེམས་ཁར་མནོཝ་ཨིན།།
མིང་ཚིག་གོ་དོན། བློ་གྲོས་དམན་ : རིག་པ་ཆུང་།
སྦྱངས་པ་ཆུང་ : ཡོན་ཏན་སྦྱང་སྦྱངམ་མེདཔ། ཉམས་མྱོང་མེདཔ།
མ་མཆིས་ཀྱང་ : མེད་རུང་།
འཁྲུལ་མེད་ : འཛོལ་བ་མེདཔ། སྐྱོན་མེདཔ།
ལགས་པར་སེམས་ : ཨིན་ཟེར་མནོཝ་མས།
དྲི་བ།
. མཁས་པ་ཚུ་གིས་ ཁེངས་པ་ག་ཅི་འབད་ སྐྱུངམ་ཨིན་ན?
. བསྟན་བཅོས་འདི་ ག་ཅི་ལུ་བརྟེན་ཏེ་ གསུངས་ནུག་གོ?
. བློ་གྲོས་དམན་པ་ཚུ་གིས་ ཁེངས་པ་མ་སྐྱུང་མི་འདི་ གནད་དོན་ ག་ཅི་ལས་བརྟེན་ཏེ་ འོང་ནི་མས་གོ?
མཁས་པ་ཚུ་ལུ་བཟོད་གསོལ།
འོན་ཀྱང་རྒྱལ་སྲོས་སྤྱོོད་པ་རླབས་ཆེན་རྣམས། །བློ་དམན་བདག་འདྲས་གཏིང་དཔག་དཀའ་བའི་ཕྱིར།།
འགལ་དང་མ་འབྲེལ་ལ་སོགས་ཉེས་པའི་ཚོོགས། །དམ་པ་རྣམས་ཀྱིས་བཟོད་པར་མཛོད་དུ་གསོལ།། ()
གོང་ལུ་བཤད་མི་ལག་ལེན་ཚུ་ རྩོམ་པ་པོ་རང་གི་ཁ་ཐུག་ལས་ སྐྱོན་གང་ཡང་མ་ཞུགས་ཟེར་མནོ་རུང་། ས་དང་པ་རབ་ཏུ་
དགའ་བ་ལས་ བཅུ་པ་ཆོས་ཀྱི་སྤྲིན་ཚུན་དང་། ཚོགས་ལམ་ལས་སྒོམ་ལམ་ཚུན་ལུ་ གནས་པའི་རྒྱལ་སྲས་བྱང་ཆུབ་སེམས་
དཔའ་ཚུ་གི་ སྤྱོད་པ་མཐའ་ཡས་རྒྱ་མཚོ་བཟུམ་སྦེ་ ག་ནི་བ་རྒྱ་ཆེ་ནི་དེ་གིས་ བློ་གྲོས་དམན་པ་ང་བཟུམ་ཅིག་གིས་ དེ་ཅིག་
ཨིན་ཟེར་གཏིང་དཔག་སྟེ་ ཚོད་ལེན་ཚུགས་པར་ ལཱ་ཁག་ཨིནམ་ལས་ ལག་ལེན་འདི་ནང་ ལུང་གི་དོན་ལས་ འགལ་སོཔ་
དང་། ཚིག་དོན་མ་འབྲེལ་བ་ལ་སོགས་པའི་ ཉེས་པའི་སྐྱོན་ཡོད་པ་ཅིན་ དེ་ཚུ་ག་ར་སྐྱེས་བུ་དམ་པ་ཚུ་གིས་ ཐུགས་བརྩེ་བའི་

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཡུལ་ལུ་དགོངས་ཏེ་ ཐུགས་ལུ་མ་བསྣམས་པར་ བཟོད་པ་བཞེས་གནང་ཟེར་ གསོལ་བ་བཏབ་ནི་ཨིན་ནོ།།
མིང་ཚིག་གོ་དོན། འོན་ཀྱང་ : ཨིན་རུང་།
རླབས་ཆེན་ : ཚད་མེདཔ། བྱིན་རླབས་ཆེཝ།
བློ་དམན་ : བློ་རིག་ཆུང་མི།
བདག་འདྲས་ : ང་བཟུམ་ཅིག་གིས།
གཏིང་དཔག་དཀའ་ : གཏིང་དཔོག་ཚུགས་པར་ལཱ་ཁག།
ཉེས་པའི་ཚོགས་ : མ་བཏུབ་པའི་ སྐྱོན་གྱི་རིགས་ཚུ།
དྲི་བ།
. མཁས་པ་ཚུ་ལུ་ བཟོད་གསོལ་ཞུ་དགོ་པའི་དོན་དག་ ག་ཅི་འབད་ཨིན་ན?
. རྒྱལ་སྲས་བྱང་ཆུབ་སེམས་པའི་སྤྱོད་པ་ རླབས་ཆེན་ཚུ་ རྒྱལ་སྲས་དངུལ་ཆུ་ཐོགས་མེད་ཀྱིས་ མ་མཁྱེནམ་འོང་ག? ག་
ཅི་སྦེ?
. རྒྱལ་སྲས་ལག་ལེན་འདི་ནང་ ལེགས་པའི་ཆ་དང་ ཉེས་པའི་སྐྱོན་ ག་ཅི་ར་མཇལཝ་མས་གོ?
སྨོོན་ལམ།
དེ་ལས་བྱུང་བའི་དགེ་བས་འགྲོ་བ་ཀུན། །དོན་དམ་ཀུན་རྫོོབ་བྱང་ཆུབ་སེམས་མཆོག་གིས།།
སྲིད་དང་ཞི་བའི་མཐའ་ལ་མི་གནས་པའི། །སྤྱོན་རས་གཟིགས་མགོན་དེ་དང་མཚུངས་པར་ཤོག། ()
རྒྱལ་སྲས་ལག་ལེན་གྱི་ གཞུང་བརྩམས་བརྩམས་དེ་ལས་བྱུང་བའི་ དགེ་བ་ག་དེམ་ཅིག་ཐོབ་སྟེ་འབད་རུང་ དེ་གིས་འགྲོ་བ་
སེམས་ཅན་ཆ་མཉམ་མའི་རྒྱུད་ལུ། ཐེག་ཆེན་ཐུན་མོང་མ་ཡིན་པ་ཟབ་མོ་སྟོང་པ་ཉིད་ཀྱི་དོན་སྒོམ་པའི་ དོན་དམ་བྱང་ཆུབ་ཀྱི་
སེམས་དང་། ཐུན་མོང་སྨོན་འཇུག་ ཀུན་རྫོབ་བྱང་ཆུབ་ཀྱི་སེམས་ མཆོག་ཏུ་གྱུར་པ་སྐྱེས་ཏེ་གིས་ སེམས་ཅན་དེ་ཚུ་ སྲིད་པ་
ཁམས་གསུམ་འཁོར་བའི་མཐའ་དང་། ཞི་བ་ མྱ་ངན་ལས་འདས་པའི་མཐའ་གཉིས་ལུ་མི་གནས་པར། ཐར་པ་མཆོག་གི་གོ་
འཕང་ལུ་བཞུགས་པའི་ སྤྱན་རས་གཟིགས་ འཇིག་རྟེན་གསུམ་གྱི་མགོན་པོ་མཛད་མི་ དེ་བཟུམ་ཅིག་ལུ་ སྐྱེ་བར་ཤོག་ཅིག་
ཟེར་བའི་དོན་ཨིན་ནོ།།
མིང་ཚིག་གོ་དོན། དོན་དམ་ : རང་བཞིན་ག་ཨིནམ། ངོ་མ་ག་དེ་སྦེ་ཨིན་ན་ བརྟགས་ཤིང་དཔྱད་ཚར་བའི་མཐོང་སྣང་།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
ཀུན་རྫོབ་ : ག་ར་རྫུན་མ། བརྟགས་ཤིང་མ་དཔྱད་པའི་མཐོང་སྣང་།
སྲིད་པ་ : སྲིད་པ་ཁམས་གསུམ་འཁོར་བ།
ཞི་བ་ : ཐར་པའི་གོ་འཕང་།
མི་གནས་ : མི་བཞུགས། མི་སྡོད།
མཚུངས་ : ཅོག་འཐདཔ།
དྲི་བ།
. སྨོན་ལམ་འདི་ ག་ཅི་སྦེ་གལ་ཆེཝ་སྨོ?
. བསྟན་བཅོས་འདི་ནང་ ཕྱག་མཆོད་ མཆོད་པར་བརྗོད་པ་ སྨོན་ལམ་ཚུའི་གཞི་ གེ་ར་སྤྱན་རས་གཟིགས་ལུ་ བཞག་དགོ་པའི་ཁུངས་
དོན་ ག་ཅི་འབད་འོང་ནི་བཟུམ་འདུག་གོ?
. རྒྱལ་སྲས་དངུལ་ཆུ་ཐོགས་མེད་ཀྱིས་ སྨོན་ལམ་འདི་ རང་དོན་དང་གཞན་དོན་གཉིས་ལས་ ག་ལུ་ཨིན་པས་གོ? ག་
དེ་སྦེ?
མཛོད་བྱང་།
ཅེས་པ་འདི་ རང་གཞན་ལ་ཕན་པའི་དོན་དུ་ ལུང་དང་རིགས་པ་སྨྲ་བའི་བཙུན་པ་ཐོགས་མེད་ཀྱིས་ དངུལ་ཆུའི་རིན་ཆེན་ཕུག་ཏུ་
སྦྱར་བའོ།།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
འཁྲབ་ཤོག།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
འཁྲབ་རྩེད་ཀྱི་ལས་དོན།
འཁྲབ་རྩེད་ཀྱི་དོན་ཚོན་འདི་ ལྷབ་སྟོན་འབད་ཚོརཝ་ད་ སློབ་ཕྲུག་ཚུ་གིས་
• འཁྲབ་རྩེད་ཟེར་བའི་ གོ་དོན་དང་ དགོས་དོན་ཚུ་ འབྲི་སླབ་འབད་ཚུགས་དགོ།
• འཁྲབ་སྲུང་འབྲི་ཐངས་ཀྱི་གཞི་རྟེན་རིག་རྩལ་ཚུ་ འཐོབ་ཚུགས་དགོ།
• སྲུང་ཐུང་ཀུ་ཚུ་འཁྲབ་སྲུང་གི་ཐོག་ལུ་བསྒྱུར་ཚུགས་དགོ།
• འཁྲབ་རྩེད་འབད་དེ་ རྣམ་འགྱུར་གྱི་ཐོག་ལས་ རྫོང་ཁ་ལག་ལེན་གྱི་ གོ་སྐབས་འཐོབ་ཚུགས་དགོ།
• འཁྲབ་སྲུང་དང་འཁྲིལ་ཏེ་ འཁྲབ་རྩེད་འབད་ནིའི་ གཞི་རྟེན་རིག་རྩལ་འཐོབ་ཚུགས་དགོ།
• འཁྲབ་རྩེད་དང་འབྲེལ་ཏེ་ རྫོང་ཁ་འབྲི་ལྷག་ཉན་སླབ་ཀྱི་ རིག་རྩལ་འཐོབ་ཚུགས་དགོ།
• དཔེ་འདི་ལས་རིགས་བསྒྲེས་ཏེ་ འཁྲབ་སྲུང་གཞན་ཡང་རང་གིས་བྲི་ཚུགས་དགོ།
འཁྲབ་རྩེད་ཀྱི་ངོ་སྤྲོདོ །
འཁྲབ་རྩེད་ཟེར་མི་འདི་ འཁྲབ་སྟོན་དང་ ཡང་ན་ གློག་བརྙན་ཅིག་གི་དོན་ལུ་ ཧེ་མ་ལས་ བཟོ་ཡོད་པའི་ འཁྲབ་སྲུང་དང་
འཁྲིལ་ཏེ་ འགན་ཁག་གཅིག་ ལེན་ཞིནམ་ལས་ བློ་སླབ་ རྣམ་འགྱུར་བཏོན་ཏེ་ འཐོན་ནི་ཅིག་ལུ་གོཝ་ཨིན།
འཁྲབ་རྩེད་ལུ་བརྟེན་ཏེ་ ལྟདམོ་ལྟ་མི་ཚུ་ལུ་ ཆོས་དང་འཇིག་རྟེན་གྱི་ སྤང་བླང་གི་བསླབ་བྱ་ཚུ་ བྱིན་ཚུགས་ནི་དང་། ཡང་ན་
སྤྲོ་སྟོན་གྱི་དོན་ལུ་ དགའ་སྐྱོ་འཁྲུལ་སྣང་གི་ ཚོར་ཉམས་མ་འདྲཝ་ཚུ་བྱིན་ཚུགས་ནི། དེ་ལས་ འོང་འབབ་བཟོ་ནིའི་ གོ་
སྐབས་ཚུ་བྱིན་ཚུགསཔ་མ་ཚད། རྣམ་འགྱུར་བཏོན་ནི་ལུ་ ལྕོགས་གྲུབ་ཡོད་མི་ཚུ་གི་དོན་ལུ་ རང་སོའི་ལྕོགས་གྲུབ་ཚུ་ མི་མང་
ལུ་སྟོན་ནིའི་ གོ་སྐབས་ཚུ་ཡང་བྱིནམ་ཨིན།
སློབ་ཕྲུག་ཚུ་གིས་ འཁྲབ་རྩེད་ཀྱི་ཐོག་ལས་ཡང་ ལེ་ཤ་ར་ ལྷབ་སྦྱང་འབད་དོ་ཡོདཔ་མ་ཚད། འཁྲབ་རྩེད་ཀྱི་
རིག་པ་དང་ཉམས་མྱོང་ལུ་བརྟེན་ཏེ་ མ་འོངས་པ་ལུ་འོང་འབབ་རེ་ཡང་ བཟོ་ཚུགས་ནིའི་ གོ་སྐབས་ཚུ་ཡོདཔ་ཨིན།
དེ་འབདཝ་ལས་ སློབ་དེབ་འདི་ནང་ འཁྲབ་རྩེད་ཀྱི་དོན་ལུ་ འཁྲབ་ཤོག་འབྲི་ཐངས་ཀྱི་ གཞི་རྟེན་ལམ་སྟོན་ཅིག་དང་།
འཁྲབ་སྟོན་གྱི་དཔེ་ཅིག་ བཀོད་ཡོད་མི་འདི་ལུ་བརྟེན་ཏེ་ འཁྲབ་སྲུང་བྲི་ནིའི་རིག་རྩལ་དང་ འཁྲབ་རྩེད་འབད་ནིའི་ གཞི་རྟེན་
རིག་རྩལ་ཚུ་ འཐོབ་ཚུགསཔ་འབད་བཀོད་ཡོད།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
འཁྲབ་ཤོག་གི་གོ་དོན།
འཁྲབ་ཤོག་ཟེར་མི་འདི་ གློག་བརྙན་དང་ རྒྱང་མཐོང་། དེ་ལས་དངོས་མཐོང་གྱི་ལས་རིམ་ཚུ་གིས་མ་ཚད་ སྣང་ཆུང་ཤོས་
ཚོང་དང་ལས་སྣའི་ གསལ་བསྒྲགས་ཐུང་ཀུ་རེ་བཟོ་སྟེ་འབད་རུང་ དེ་ཚུའི་ནང་ འཁྲབ་རྩེདཔ་ཚུ་གིས་སླབ་ནིའི་བློ་དང་ གླུ་
གཞས་ཀྱི་ཚིག། དེ་ལས་རྣམ་འགྱུར་སྟོན་ཐངས་དང་གོ་རིམ། གྱོན་ཆ་དང་བཟོ་བལྟ་ གནས་སྟངས་ཚུ་ ག་དེ་སྦེ་དགོཔ་ཨིན་ན་
དང་། དུས་ཚོད་དང་ གནམ་གཤིས་ གནས་སྟངས་ ག་དེ་འབད་དགོཔ་ཨིན་ན་ཚུ་ ཆ་ཚང་འབད་ཚུད་དེ་ཡོད་པའི་ ཡིག་ཆ་
ཅིག་ལུ་གོ་ནི་ཨིན།
འཁྲབ་ཤོག་ལུ་དབྱེ་བ།
འཁྲབ་ཤོག་ལུ་ནང་གསེས་ཀྱི་དབྱེ་བ་ཚུ་ཡང་
ཀ: གློག་བརྙན་འཁྲབ་ཤོག།
ཁ: དངོས་མཐོང་འཁྲབ་སྟོན་འཁྲབ་ཤོག།
ག: རྒྱང་མཐོང་གི་ལས་རིམ་འཁྲབ་ཤོག། (དཔེར་ན་ འཕྲལ་གྱི་གྲོས་བསྡུར། གནས་ཚུལ་བསྡུ་ལེན། ཆོས་
ཕྱོགས་ལས་རིམ། ཚོང་བསྒྲགས/གསལ་བསྒྲགས་དང་ ཐུགས་སྤྲོའི་ལས་རིམ།)
ང་: དངོས་མཐོང་ལས་རིམ་འཁྲབ་ཤོག། དཔེར་ན་ འཆམ་དང་ཞབས་ཁྲ། བློ་ཟེ་དང་རྩང་མོ་ལ་སོགས་པའི་ལས་
རིམ་གྱི་འཁྲབ་ཤོག་ཚུ་ཡོདཔ་ཨིན།
འཁྲབ་ཤོག་འབྲི་ཐངས།
འཁྲབ་ཤོག་འབྲི་ཐངས་འདི་ཡང་ མཁས་པ་དང་ཉམས་མྱོང་ཅན་ཚུ་དང་འཁྲིལཝ་ད་ གློག་བརྙན་དང་དངོས་མཐོང་འཁྲབ་སྟོན་ཚུའི་
དོན་ལུ་འབདན་ དང་པ་ར་ གཞི་བཞག་སའི་སྲུང་ཅིག་དགོ། སྲུང་དེ་ཡང་ རྩོམ་དེབ་ཚུ་ལས་འབད་རུང་ ཡང་ན་ ཁ་རྒྱུན་
ལས་དར་ཡོདཔ་དང་། དེ་སྦེ་མེན་རུང་ རང་སོའི་བློ་རིག་དང་བསྟུན་པའི་ སྲུང་གསར་རྩོམ་འབད་རུང་བཏུབ་ཟེར་ཨིན་མས།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
སྲུང་འདི་འཁྲབ་ཤོག་གུ་ལྷོད་ལྷོད་ནང་འཁོད་ འབད་དགོ་པའི་གོ་རིམ་ཚུ་ཡང་།
. སྲུང་འདི་ གོ་རིམ་ག་དེ་སྦེ་བསྒྲིགས་ཏེ་ འཁྲབ་ཤོག་ནང་བཙུགས་ནི་ཨིན་ན་ བཀོད་རིས་ཅིག་བརྩམ་དགོ།
. བཀོད་རིས་དང་འཁྲིལ་ཏེ་ འཁྲབ་སྲུང་བྲི་ནི་འགོ་བཙུགས་དགོ།
འཁྲབ་ཤོག་གི་འབྱུང་རིམ་ ཡང་ན་ མཐོང་སྣང་རེ་བཞིན་གྱི་ནང་ལུ་ འོག་གི་ ཆ་ཤས་ཚུ་ ཚུད་དགོ།
ཀ- གནས་སྟངས་འགྲེལ་བཤད།
འཁྲབ་རྩེད་པའི་སྤྱོད་རྣམ་དང་ ས་གོ། དུས་ཚོད་ གནས་སྟངས་ ག་ཅི་བཟུམ་ཅིག་དགོཔ་ཨིན་ན་ དེའི་གནས་
སྟངས་ཀྱི་བཤད་པ།
དེ་ཡང་ འཁྲབ་སྟོན་གྱི་དོན་ལུ་ཨིན་པ་ཅིན་ ལྟདམོ་གཟིགས་མི་ཚུ་གིས་ ཧ་གོ་ནིའི་དོན་ལུ་ གསལ་བཤད་འབད་
ནིའི་དོན་ལུ་དགོཔ་དང་།
གློག་བརྙན་གྱི་དོན་ལུ་ཨིན་པ་ཅིན་ འཁྲབ་རྩེདཔ་དང་ གློག་བརྙན་མདོ་ཆེན། པར་བཏབ་མི། ཞུན་དག་འབད་མི།
ས་གོ་བཅའ་སྒྲིག་རྐྱབ་མི་ཚུ་གིས་ ཧ་གོ་ནིའི་དོན་ལུ་ བྲི་དགོཔ་ཨིན།
ཁ- འཁྲབ་རྩེད་པའི་རྗོད་ཚིག།
འཁྲབ་རྩེདཔ་ རེ་བཞིན་གྱིས་ སྲུང་དང་འཁྲིལ་ཏེ་ བློ་སླབ་ནིའི་རྗོད་ཚིག་ཚུ་ བྲི་དགོཔ་ཨིན། འཁྲབ་རྩེད་པའི་
རྗོད་ཚིག་དང་གཅིག་ཁར་ རྗོད་ཚིག་འདི་སླབ་ད་ གཟུགས་ཀྱི་རྣམ་འགྱུར་ ག་དེ་སྦེ་སྟོན་ཏེ་ སླབ་དགོཔ་ཨིན་ན་ཚུ་
བཙུགས་ཚུགས་པ་ཅིན་ ལེགས་ཤོམ་ཨིན། ཨིན་རུང་ རྗོད་ཚིག་ ལ་ལུ་ཅིག་ ཚིག་ལུ་བལྟ་སྟེ་ར་ རྣམ་འགྱུར་
ག་དེ་སྦེ་སྟོན་ཏེ་སླབ་དགོཔ་ཨིན་ན་ ཧ་གོ་ཚུགས་པ་ཅིན་ མ་བྲིས་རུང་བཏུབ། འབྱུང་རིམ་དང་ ཡང་ན་ མཐོང་
སྣང་ཚུ་ སོར་ཏེ་འགྱོ་དགོ་པའི་སྐབས་ གནས་སྟངས་འགྲེལ་བཤད་ཡང་ དེ་དང་འཁྲིལ་ཏེ་ར་ བྲིས་ཏེ་བཙུགས་
དགོཔ་ཨིན།
དྲི་བ།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
རྣམ་ཐར་དང་སྲུང་ཚུ་ ལྷབ་སྦྱང་འབད་བའི་སྐབས་ འབྱུང་རིམ་ཐུང་ཀུ་རེ་ གདམ་ཁ་རྐྱབ་སྟེ་ འཁྲབ་སྲུང་བྲི་ནི་དང་། ཧེ་མ་
ལས་བྲིས་ཡོད་མི་ འཁྲབ་སྲུང་ཚུ་ བསྐྱར་ཞིབ་འབད་ནི། འཕྲོ་མཐུད་བྲི་ནི། གནས་སྟངས་སོར་ཏེ་བྲི་ནི། ལ་སོགས་པའི་
སྦྱོང་ལཱ་ཚུ་གི་ཐོག་ལས་ འཁྲབ་སྲུང་བྲི་ནིའི་སྦྱང་བ་འབད་དགོཔ་ཨིན། སྦྱོང་ལཱ་དེ་ཚུ་ཡང་ སློབ་དཔོན་ཚུ་གིས་ ཁྱིམ་ལཱ་
དང་ ལས་འགུལ་ སྡེ་ཚན་སྦྱོང་ལཱ་ཚུ་ གང་རུང་ཐོག་ལས་ འགོ་འདྲེན་འཐབ་སྟེ་ ལྷབ་སྦྱང་གི་གོ་སྐབས་བྱིན་དགོཔ་ཨིན།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།སྐད་ཡིག་དང་རྩོམ་རིག། སློབ་རིམ་བཅུ་པ།
དགའ་ཚོོར་དང་བཟོད་གསོལ།
སློབ་གྲྭའི་རྩ་གཞུང་རྩོམ་སྒྲིག་ལྟེ་བ་འདི་ ཁེ་སྒྱུར་གྱི་སྡེ་ཚན་སྦེ་མིན་པར་ འབྲུག་གཞུང་ཤེས་རིག་དང་རིག་རྩལ་གོང་འཕེལ་
ལྷན་ཁག་འོག་ལུ་ཡོད་པའི་གཞུང་འབྲེལ་གྱི་ཡིག་ཚང་ཅིག་ཨིན། ཡིག་ཚང་འདི་གི་འགན་ཁུར་ངོ་མ་ར་ སློབ་གྲྭའི་ཆོས་ཚན་རྩ་
གཞུང་དང་འབྲེལ་བའི་ དཔེ་དེབ་དང་མཁོ་ཆས་ཚུ་ ལེགས་སྒྱུར་དང་ གསར་རྩོམ་དང་ བསྐྱར་ཞིབ་ ལེགས་བཅོས་ ཕྱོགས་
སྒྲིག་ཚུ་འབད་དེ་ སློབ་དཔོན་དང་སློབ་ཕྲུག་ཚུ་གི་དོན་ལུ་ ལྷབ་སྦྱང་གི་མཐུན་རྐྱེན་གྲ་སྒྲིག་འབད་མི་ཅིག་ཨིནམ་དང་། སློབ་
དཔོན་ཚུ་གི་དོན་ལུ་ རྩ་གཞུང་དང་འབྲེལ་བའི་ ཁྱད་རིག་གོང་འཕེལ་གྱི་སྦྱོང་ཚན་ཚུ་བཟོ་སྟེ་ སྦྱོང་བརྡར་བྱིན་མི་ཅིག་ཨིན།
དེ་འབདཝ་ལས་ སློབ་གྲྭའི་ཤེས་ཡོན་ལས་ཚན་གྱིས་ སློབ་རིམ་སོ་སོ་གི་ དཔེ་དེབ་རྩོམ་སྒྲིག་འབད་བའི་སྐབས་ སློབ་དཔོན་ཚུ་
གིས་ རྩོམ་སྒྲིག་པ་སྦེ་ བཅའ་མར་གཏོགས་གནང་མི་ཚུ་ལུ་ བཀའ་དྲིན་དགའ་ཚོར་ཞུ་ནི་དང་། ལྷབ་སྦྱང་དོན་ཚན་དང་འབྲེལ་
བ་ཡོད་པའི་ དོན་ཚན་དང་ ཡིག་བྲིསམ་ རྒྱབ་རྟེན་དང་པར་རིས་ སྦྲེལ་ལམ་ཚུ་ ལེ་ཤ་ར་བཙུགས་ཡོདཔ་ལས་ དེ་དང་
འབྲེལ་བ་ཡོད་པའི་ གཞུང་སྒེར་གྱི་གཙུག་སྡེ་དང་ མི་ངོ་ག་ར་ལུ་ ག་ཅི་དེ་བཀའ་དྲིན་ཆེ་ཟེར་ཞུ་ནི་ཨིན།
སློབ་དེབ་འདི་ པར་ཐེངས་དང་པ་འབདཝ་ལས་ དེ་ནང་ལུ་ ཚིག་དོན་གྱི་ནོར་འཁྲུལ་དང་ ཚིག་ཆད་ལྷག། བཟོ་བཀོད་དང་
བཀོད་རིས་ སྦྲེལ་ལམ་ཚུ་ལུ་ མ་བཏུབ་པའི་ སྐྱོན་གྱི་ཆ་ག་ཅི་ར་གཟིགས་རུང་ ཐད་ཀར་དུ་ སློབ་གྲྭའི་རྩ་གཞུང་ལས་ཚན་
གྱི་ རྩ་གཞུང་འགོ་དཔོན་ཚུ་ལུ་ སྤྱོད་ཁྲེལ་མ་ཕོག་པའི་ རྒྱུད་འཕྲིན་ཨང་  ཐོག་ལས་འབྲེལ་བ་འཐབ་སྟེ་ མ་
འོངས་ལེགས་བཅོས་ཀྱི་ གྲོས་འཆར་ཚུ་བཀོད་གནང་ཟེར་ཞུ་ནི་ཨིན།

སློབ་གྲྭའི་རྩ་གཞུང་རྩོམ་སྒྲིག་ལྟེ་བ། སློབ་གྲྭའི་ཤེས་ཡོོན་ལས་ཁུངས།


