གླུ་དབྱངས་ལམ་འཁྲིད།
སློབ་རིམ་  པ་  པའི་སློབ་དེབ།
སློབ་གྲྭའི་ཤེས་ཡློན་ལས་ཁུངས།
ཤེས་རིག་དང་རིག་རྩལ་གོང་འཕེལ་ལྷན་ཁག།ཤེས་རིག་ལྷན་ཁག།དཔེ་སྐྲུན་འབད་མི། སློབ་གྲྭའི་ཤེས་ཡློན་ལས་ཁུངས།
བརྒྱུད་འཕྲིན་ཨང་། --
གློག་འཕྲིན་ཨང་།
སྤར་དབང་། ©  སློབ་གྲྭའི་ཤེས་ཡློན་ལས་ཁུངས།
དཔེ་དེབ་འདི་ འབྲུག་རྒྱལ་ཁབ་ཀྱི་རྒྱལ་ཡོངས་ སློབ་གྲྭའི་དོན་ལུ་ རྩོམ་སྒྲིག་དང་ དཔེ་སྐྲུན་འབད་ཡོདཔ་ལས། སློབ་གྲྭའི་
ཤེས་ཡློན་ལས་ཁུངས་ལས་ གནང་བ་མེད་པར་ བསྐྱར་སྐྲུན་དང་ ཚོང་སྒྱུར་སོགས་འབད་ནི་ཚུ་ལས་འཛེམ་གནང་།
དཔེ་སྐྲུན་ཐེངས་དང་པ། 
བཀྲིན་དགའ་ཚོར།
སྟག་རྩེ་རིག་གཞུང་གི་དོན་ལུ་ རྩ་གཞུང་འགོ་དཔོན་དང་ རྩ་གཞུང་མཁས་མཆོག་ གཅིག་མཐུན་ཐོག་ལས་ རྩོམ་སྒྲིག་གི་ལཱ་
ནང་ ཁྱད་རིག་ཕན་འབྲས་ཆེ་བའི་གྲོགས་རམ་མཛད་མི་ གཤམ་གསལ་ སློབ་དཔོན་ཚུ་ལུ་ རྩ་གཞུང་དང་ཁྱད་རིག་གོང་འཕེལ་
ལས་ཁུངས། ཧོང་ལས་བཀྲིན་དགའ་ཚོར་ཡོད།
གྲོས་སྟོན་པ།
 དབང་པོ་བསྟན་འཛིན། སྒྲིག་འཛིན། རྩ་གཞུང་དང་ཁྱད་རིག་གོང་འཕེལ་ལས་ཁུངས།
 བདེ་ཆེན་དབང་འདུས། རྩ་གཞུང་ རྩོམ་སྒྲིག་འགོ་དཔོན། རྩ་གཞུང་དང་ཁྱད་རིག་གོང་འཕེལ་ལས་ཁུངས།
ཞིབ་འཚོལ་དང་རྩོམ་སྒྲིག་པ།
 བདེ་ཆེན་དབང་འདུས། རིག་གཞུང་གི་རྩ་གཞུང་ རྩོམ་སྒྲིག་འགོ་དཔོན། གྲོས་སྟོན་པ།
 བཀྲིས་བསྟན་འཛིན། སློབ་དཔོན། སྡེ་སྲིད་སློབ་གྲྭ་ཆེ་བ། ཐིམ་ཕུག
 ཡེ་ཤེས་ཆོས་ཆོས་སྒྲོན། སློབ་དཔོན། སྟག་རྩེ་རིག་རིག་གཞུང་འབྲིང་རིམ་སློབ་གྲྭ་གོང་མ།
 ཀུན་བཟང་ཆོས་སྒྲོན། སློབ་དཔོན། བདེ་ཆེན་ཆོས་གླིང་འབྲིང་རིམ་སློབ་གྲྭ་གོང་མ།
 བདེ་སྐྱིད་དབང་མོ། སློབ་དཔོན། ལུང་བསྟན་ཟམ་པ་འབྲིང་རིམ་སློབ་གྲྭ་བར།
 རྒྱ་མཚོ། སློབ་དཔོན། ཤར་རིས་འབྲིང་རིམ་སློབ་གྲྭ་གོང་མ།
 བསོད་ནམས་ལྷ་མོ། སློབ་དཔོན།གཙང་དག་ལེགས་བཅོས།
 བསྟན་འཛིན་རྡོ་རྗེ། རྩ་གཞུང་མཁས་མཆོག། རྩ་གཞུང་དང་ཁྱད་རིག་གོང་འཕེལ་ལས་ཁུངས།
 ཚེ་རིང་རྡོ་རྗེ། ལེགས་བཤད་པ། ཤེས་རིག་མཐོ་རིམ་སློབ་གྲྭ། སྤ་རོ།
 བདེ་ཆེན་དབང་དྲག། ལེགས་བཤད་པ། ཤེས་རིག་མཐོ་རིམ་སློབ་གྲྭ། སྤ་རོ།
:----
དཔེ་ན། ཆེད་བརྗོད།
མཁའ་ཁྱབ་དློན་དམ་ཆོས་སྐུ་ལྷ་ཡི་ལམ། །བཅུ་དྲུག་བདེ་ཆེན་མཚན་བཟང་དབང་པློའི་གཞུ།།
གཉིས་མེད་གཉིས་སུ་འཆར་བའི་སྒྱུ་དྲའི་གར། །གླུ་དབྱངས་དངོས་གྲུབ་བདག་ལ་སློལ་དུ་གསློལ།།
དཔལ་ལྡན་འབྲུག་པའི་རྒྱལ་ཁབ་ནང་ལུ་ སྔོན་བྱོན་རྒྱལ་བ་གོངམ་དང་ཕམ་བཟང་པོ་ མཛད་ཤུལ་ལམ་སྲོལ་ཁྱད་པར་ཅན་ལེ་ཤ་
ཡོད་པའི་གྲས་ལས་གླུ་གཞས་ཀྱི་རིགས་ཚུ་ཡང་ ལྷ་ཀླུ་མི་གསུམ་དགྱེས་པའི་མཆོད་ཚིག་དང་ སྙན་ཆ་ཁྱད་ཆོས་ཅན་གྱི་དངོས་མེད་
ལམ་སྲོལ་བཟང་པོ་དང་ འདི་བཟུམ་གྱི་རིན་ཐང་དང་བྲལ་བའི་བདུད་རྩི་ འཕྲལ་རྒྱལ་ཁམས་ཀྱི་ཞི་བདེ་དང་ མ་འོངས་པའི་ནང་
ལྷོ་ཕྱོགས་ཙན་དན་གྱི་དྲི་བསུང་འདི་ ནམ་མཁའི་དབྱིངས་ལུ་ཡལ་མ་བཅུག་པར་བཞག་ནི་ རྒྱལ་ཁབ་ཀྱི་ངོ་རྟགས་སྙིང་གི་ནོར་བུ་
བཟུམ་ཅིག་ཨིན།
ང་བཅས་ར་འགྲོ་བ་མི་དང་ མནོ་མེད་དུད་འགྲོ་ཚུ་གི་སེམས་ཁར་ དགའ་སྐྱོ་དང་ བདེ་སྡུག་ ག་བཟུམ་ཅིག་ཡང་ཤར་སྲིདཔ་ཨིན།
དེ་བཟུམ་མའི་དགའ་སྐྱོ་དང་བདེ་སྡུག་གི་རྣམ་པ་ཚུ་སེམས་ཤར་ཏེ་འོངམ་ད་ དེ་དང་བསྟུན་པའི་ཚིག་ཚུ་ཡང་ གདངས་དབྱངས་ཀྱི་
ཐོག་ལས་ རང་བཞིན་གྱིས་ཐོན་འོང་དོ་ཡོདཔ་ཨིན། དེ་ཡང་ དཔེར་ན་ རང་གི་མནོ་དོན་ཚུ་གྲུབ་སྟེ་འོང་བའི་སྐབས་ལུ་ དགའ་
བའི་ཚིག་གདངས་དབྱངས་སྦེ་ལེན་མི་ལུ་ དགའ་གླུ་དང་ རང་གིས་བརྩམས་པའི་ལཱ་དང་བྱ་བ་ ག་ཅི་ར་ཨིན་རུང་ མནོ་དོ་བཟུམ་
སྦེ་འགྲུབ་མ་ཚུགས་པའི་སྐབས། རང་གི་སེམས་ཁར་སྐྱོ་བ་ཅིག་བསྐྱེད་དེ་འོངམ་ད་ སྐྱོ་བའི་སྐྱོ་ལུགས་ཚུ་དབྱངས་སྦེ་འཐོན་མི་འདི་
ལུ་ སྐྱོ་གླུ་ ཟེར་སླབ་ཨིན།
དེ་ལས་ ང་བཅས་ར་མི་ཚུ་ སེམས་དགའ་དྲགས་པའི་ཤུགས་ཀྱིས་ རྐངམ་དང་ལགཔ་ཚུ་སྤར་ཏེ། སྙན་པའི་ཚིག་ཚུ་རང་བཞིན་
གྱིས་ཐོན་ཏེ་ གདངས་དབྱངས་བསྒྲིགས་ཏེ་འཐེན་མི་ལུ་གླུ་ཟེར་སླབ་ནི་དང་ གཅིག་གིས་གཅིག་ལུ་ དགའ་བ་དང་བརྩེ་བའི་སྒོ་
ལས་ ཚིག་གི་གདངས་དབྱངས་དང་ ལེའུ་བསྒྲིགསཔ་ལ་སོགས་པའི་སྒོ་ལས་འཐེན་མི་ལུ་གླུ་གཞས་ ཟེར་སླབ་སྲོལ་དར་ནུག།
ཕྱི་སྣོད་ཨོན་སྦས་གནས་དང་ ནང་བཅུད་གཏེར་ཆེན་གདུང་བརྒྱུད་སྐྱོང་བའི་ གང་ལ་ཕོག་པའི་ལྷ་སྐལ་འཕགས་པ་སྤྱན་རས་
གཟིགས་ཀྱི་འདུལ་བྱ་གྱུར་པའི་ ལྷོ་མོན་ཁ་བཞི་ནང་ལུ་ ལམ་སྲོལ་དང་འབྲེལ་བའི་ཁྱད་ཆོས་བཟང་པོ་འདི་ སློབ་ཕྲུག་དོན་
གཉེར་ཅན་གྱིས་ལྷུར་བརྩོན་ཐོག་ལས་ མི་ཉམས་གོང་འཕེལ་དང་ ཉམས་པ་སོར་ཆུད་དོན་ལུ་ རྒྱུན་སྐྱོང་གནས་ཚུགས་པའི་རེ་
སྨོན་ཡོད།
བཀྲིས་རྣམ་རྒྱལ།
མདོ་ཆེན། སློབ་རིམ་ པ། སློབ་ཚན་དང་པ།
དཀར་ཆགས།
སློབ་རིམ་་པའི་གླུ་དབྱངས་ཀྱི་སློབ་ཚན།
སློབ་ཚན་དང་པ།  
སློབ་ཚན་གགས་པ།  
སློབ་ཚན་གསུམ་པ།   
སློབ་ཚན་བཞི་པ།  
སློབ་རིམ་་པའི་གླུ་དབྱངས་ཀྱི་སློབ་ཚན།
སློབ་ཚན་དང་པ། 
སློབ་ཚན་གགས་པ།  
སློབ་ཚན་གསུམ་པ།  
སློབ་ཚན་བཞི་པ།  
ལྷན་ཐབས།  
རྒྱབ་རྟན་དཔེ་དེབ།  སློབ་རིམ་་པའི་གླུ་དབྱངས་ཀྱི་སློབ་ཚན།རང་ལུགས་གླུ་གཞས་ཀྱི་སྐོར། 
སློབ་ཚན་དང་པ།
རང་ལུགས་གླུ་གཞས་ཀྱི་སྐོར།
གླུ་གཞས་ཀྱི་ངོ་སྤྲོད།
ང་བཅས་ར་འཇིག་རྟན་འཛམ་གླིང་འདི་ར་མི་རྟག་པའི་རང་བཞིན་ཅིག་ཨིནམ་ལས་ འདི་ནང་གནས་མི་ང་བཅས་
ར་འགྲོ་བ་མི་དང་ དུད་འགྲོ་ཚུ་གི་སེམས་ཁར་ དགའ་སྐྱོ་དང་བདེ་སྡུག་ ག་བཟུམ་ཅིག་ཡང་ཤར་སྲིདཔ་ཨིན།
དེ་བཟུམ་མའི་དགའ་སྐྱོ་དང་བདེ་སྡུག་གི་རྣམ་པ་ཚུ་སེམས་ཤར་ཏེ་འོངམ་ད་ དེ་དང་བསྟུན་པའི་ཚིག་ཚུ་ཡང་
གདངས་དབྱངས་ཀྱི་ཐོག་ལས་ རང་བཞིན་གྱིས་ཐོན་འོང་དོ་ཡོདཔ་ཨིན། དེ་ཡང་ དཔེར་ན་ རང་གི་མནོ་དོན་
ཚུ་གྲུབ་སྟེ་འོང་བའི་སྐབས་ལུ་ དགའ་བའི་ཚིག་གདངས་དབྱངས་སྦེ་ལེན་མི་ལུ་དགའ་གླུ་དང་ རང་གིས་
བརྩམས་པའི་ལཱ་དང་བྱ་བ་ ག་ཅི་ར་ཨིན་རུང་ མནོ་དོ་བཟུམ་སྦེ་འགྲུབ་མ་ཚུགས་པའི་སྐབས་ རང་གི་སེམས་
ཁར་སྐྱོ་བ་ཅིག་བསྐྱེད་དེ་འོངམ་ད་ སྐྱོ་བའི་སྐྱོ་ལུགས་ཚུ་དབྱངས་སྦེ་འཐོན་མི་འདི་ལུ་ སྐྱོ་གླུ་ ཟེར་སླབ་
ཨིན།
དེ་ལས་ ང་བཅས་ར་མི་ཚུ་ སེམས་དགའ་དྲགས་པའི་ཤུགས་ཀྱིས་ རྐངམ་དང་ལགཔ་ཚུ་སྤར་ཏེ་ སྙན་
པའི་ཚིག་ཚུ་རང་བཞིན་གྱིས་ཐོན་ཏེ་ གདངས་དབྱངས་བསྒྲིགས་ཏེ་ འཐེན་མི་ལུ་གླུ་ཟེར་སླབ་ནི་དང་།  སློབ་རིམ་ པ། སློབ་ཚན་དང་པ།
གཅིག་གིས་གཅིག་ལུ་ དགའ་བ་དང་བརྩེ་བའི་སྒོ་ལས་ ཚིག་གི་གདངས་དབྱངས་དང་ ལེའུ་བསྒྲིགསཔ་ལ་
སོགས་པའི་སྒོ་ལས་འཐེན་མི་ལུ་གླུ་གཞས་ ཟེར་སླབ་སྲོལ་དར་ནུག།
གླུ་གཞས་ཀྱི་གོ་དོན།
ཚིག་ག་ཅི་ར་ཨིན་རུང་ སྒྱུ་རྩལ་གྱི་ལམ་ལས་ ཧན་པའི་ངག་གི་དབྱངས་རྟ་ལུ་དྲངས་ཏེ་ འཐེན་མི་ཅིག་ལུ་
གླུ་གཞས་ཟེར་སླབ་ཨིན། དེ་ཡང་ རང་གི་སེམས་ཁར་དགའ་བ་དང་སྤྲོ་བ་ སྐྱོ་བ་དང་འཁྲུལ་སྣང་ཚུ་
ཤར་བའི་སྐབས་ལུ་ ནང་ན་ཤར་མི་དགའ་སྐྱོའི་རྣམ་པ་འདི་ཚུ་ རྗོད་བྱེད་ཀྱི་ཚིག་ལུ་བསྒྱུར་ཞིནམ་ལས་ ཁ་
ལས་ཉམས་འགྱུར་གྱི་གདངས་དབྱངས་མ་འདྲ་བའི་ཐོག་ལས་ ཕྱི་ཁར་འཐོན་མི་འདི་ལུ་ གླུ་གཞས་ཟེར་
སླབ་ཨིན་པས།
དྲི་བ།
སྤྱིར་བཏང་ གླུ་གཞས་ཀྱི་འབྱུང་ཁུངས་དང་དགོས་པའི་སྐོར་ལས་ བསྐྱར་ཞིབ་འབད་དེ་ ཚིག་འབྲུ་ 
ནང་ལུ་བཅུད་བསྡུ་སྟེ་བྲིས།
གླུ་གཞས་དང་པོ་འབྱུང་ཚུལ།
བཤད་མཛོད་ཡིད་བཞིན་ནོར་བུ་ལེའུ་བཅུ་གསུམ་པ་ལས། སྙན་ངག་གླུ་ཡི་མཛོད་འདི་ནི། །སྣང་བ་རིག་པའི་
བསྟན་བཅོས་ཡིན། ། སློབ་དཔོན་འཕགས་པ་འཇམ་དཔལ་གྱིས། །དོན་ཆེན་ལྷ་དང་ལྷ་མིན་གགས།
།འཐབ་རྩོད་ཞི་བའི་དོན་དུ་མཛད། །ཟེར་གསུང་དོ་བཟུམ་སྦེ་ གླུ་གཞས་འདི་འགོ་དང་པ་ར་ རྗེ་བཙུན་འཇམ་
པའི་དབྱངས་ཀྱིས་ ལྷ་དང་ལྷ་མ་ཡིན་གགས་འཐབ་རྩོད་ཞི་ནིའི་དོན་ལུ་ གསུངས་གནང་གནངམ་ཨིན་པས།
དེ་ཡང་ མངོན་པ་མཛོད་ལས། ལས་ལས་འཇིག་རྟན་སྣ་ཚོགས་སྐྱེ།། ཟེར་གསུང་དོ་བཟུམ་ འགྲོ་བ་རང་
རང་སོ་སོའི་ ལས་ཀྱི་རྣམ་པར་སྨིན་པ་ལས་བརྟན་ཏེ་ སྡུག་བསྔལ་ རྣམ་པ་སྣ་ཚོགས་མྱོང་དགོཔ་འདི་
རང་བཞིན་ཅིག་ཨིན། དེ་གི་ནང་ལས་ཡང་ ལྷ་དང་ལྷ་མིན་གགས་མ་མཐུན་མི་འདི་ རང་སོའི་ལས་ལས་
བརྟན་ཏེ་འབྱུང་དོ་ཡོདཔ་ཨིན་རུང་ རྒྱུ་རྐྱེན་ ངོ་མ་ཅིགཔོ་འདི་ འོག་ལུ་བཀོད་དེ་ཡོད་མི་ཚུ་ལས་བརྟན་ཏེ་
འབྱུང་དོ་ཡོདཔ་ཨིན་པས།རང་ལུགས་གླུ་གཞས་ཀྱི་སྐོར། 
ལྷ་དང་ལྷ་མིན་གགས་དམག་འཁྲུག་ལང་དགོ་པའི་རྒྱུ་རྐྱེན།
ལྷའི་དཔག་བསམ་ལྗོན་ཤིང་འདི་ རྩ་བ་ལྷ་མིན་གྱི་གཡུས་ལུ་ཨིན་རུང་ ལྷ་ཚུ་གི་སྔོན་བསགས་བསོད་
ནམས་ཀྱི་ མཐུ་ལས་བརྟན་ཏེ་ ཕུན་སུམ་ཚོགས་པའི་འབྲས་བུ་འདི་ ལྷ་ཡི་གཡུས་ལུ་བཏགས་ཞིན་ན་
ལྷ་ཚུ་ལུ་ག་ཅི་དགོཔ་ཅིག་ དཔག་བསམ་ཤིང་ལས་འབྱུང་སར་མཐོང་སྟེ་ ལྷ་མིན་ཚུ་ཕྲག་དོག་གིས་བཟོད་མ་
ཚུགས་པར་ གཟུགས་ཁར་དམག་གོ་གྱོན་ ལག་པར་མཚོན་ཆ་སྣ་ཚོགས་འབག་སྟེ་ ལྷ་ཚུ་དང་གཅིག་ཁར་
དམག་རྐྱབ་པར་འགྱོཝ་ད་ ལྷ་ཚུ་གིས་མཐོང་སྟེ་ དེ་འཕྲལ་ལས་རྩུབ་འགྱུར་གྱི་ཚལ་ལུ་སོང་ཞིནམ་ལས་
གོ་ཁྲབ་དང་མཚོན་ཆ་ཚུ་འབག་འོང་བའི་ཁར་ ལྷའི་དབང་པོ་བརྒྱ་བྱིན་གྱི་ཆིབས་ གླངམོ་ཆེ་ས་ལ་རབ་བརྟན་གྱི་
མགུ་ཏོ་སུམ་ཅུ་རྩ་གགས་ལུ་ ཉེ་དབང་སོ་གགས་བཞོན། སྦུག་གི་མགུ་ཏོ་གུར་ ལྷའི་དབང་པོ་བརྒྱ་བྱིན་
བཞོན་ཏེ་ ལྷའི་དམག་ཚོགས་བསམ་གྱིས་མ་ཁྱབ་པ་དང་བཅསཔ་སྦེ་འོངས་ཞིནམ་ལས་ དྲང་སྲོང་ཞོ་
འཐུང་གི་ རུ་ཏོ་ལས་གྲུབ་པའི་རྡོ་རྗེ་དང་འཁོར་ལོ་ མདུང་ཐུང་དང་མདའ་བོ་ཆེ་ ལ་སོགས་པའི་མཚོན་ཆ་སྣ་
ཚོགས་འབག་སྟེ་ དམག་རྐྱབ་པའི་སྐབས་ལུ་ ལྷ་མ་ཡིན་འབུམ་ཕྲག་སྦེ་བསད་དེ་ འཐབ་རྩོད་ཀྱི་
སྡུག་བསྔལ་མྱོང་དོ་ཡོདཔ་ཨིན་པས། དེ་ལུ་ རྒྱལ་ཀུན་མཁྱེན་པའི་རང་གཟུགས་ རྗེ་བཙུན་འཇམ་པའི་
དབྱངས་ ཐུགས་ཀྱིས་མ་བཟོད་པར་ ཁོང་གི་འཐབ་རྩོད་ཞི་ནིའི་དོན་ལུ་ གླུ་གཞས་འདི་གསུངས་གསུངམ་
ཨིན་ཟེར་བཀོད་དེ་འདུག།
དོ་རུང་ ལུགས་གཞན་ཅིག་ལས་ ཧེ་མ་བསྐལཔ་ཆགས་པའི་དུས་ལུ་ ནམ་མཁའ་ལས་དུག་གི་ཆརཔ་བབས་
ཏེ་ སེམས་ཅན་ཚུ་ལུ་ གནོདཔ་སྦོམ་སྦེ་འབྱུང་བའི་སྐབས་ལུ། ལྷ་ཚངས་པ་གིས་རྒྱ་མཚོ་བསྲུབས་ཞིནམ་
ལས་ དུག་ཚུ་ཕྱི་ཁར་བཏོན་གཏང་བའི་ཤུལ་ལུ་ བདུད་རྩི་བཏོན་ནི་སྦེ་ཐབས་ཤེས་སྒྲིག་མི་འདི་ལུ་ ལྷ་དང་
ལྷ་མིན་ཚུ་ཁ་འཆམས་ཏེ་མཉམ་རུབ་ཀྱི་ཐོག་ལས་བསྲུབ་ད་ ཧེ་མ་ར་ དུག་བུམ་པ་གང་འབྱུང་མི་འདི་ ལྷ་
དབང་ཕྱུག་གིས་འཐུངས་གཏངམ་ད་ དུག་གི་ནུས་པ་གིས་ ཨོལ་ལྐོག་ཧོནམ་ལུ་གྱུར་སོ་ནུག། དེའི་རྟིང་
ལས་ ཟླཝ་ཕྱེད་ཀ་འབད་མི་ཅིག་བྱུང་མི་དེ་ ལྷ་ཆེན་གྱི་དབུའི་རལ་པའི་རྒྱན་ཆ་སྦེ་བཞག་ནུག དེ་བཟུམ་
སྦེ་ ལྷ་མོ་དཔལ་མོ་ཟེར་ཞུ་མི་ མཛེས་སྡུག་ཕུན་སུམ་ཚོགས་པའི་བུམོ་ཅིག་བྱུང་མི་དེ་ ལྷ་ཁྱབ་འཇུག་གི་
བཙུནམོ་སྦེ་བཞེས་པའི་ཁར་ གླངམོ་ཆེ་ས་ལ་རབ་བརྟན་འབྱུང་མི་འདི་ ལྷ་དབང་བརྒྱ་བྱིན་གྱི་ཆིབས་སྦེ་
བཞེས་ནུག།
མཇུག་ར་ བདུད་རྩི་བུམ་པ་གང་འབྱུང་མི་འདི་ ལྷ་དང་ལྷ་མིན་ཚུ་ཧབ་ཐོབ་རྐྱབ་ད་ ལྷ་མིན་ཚུ་གི་ལག་པར་
ཚུད་སོཔ་ལས་ ལྷ་མིན་ཚུ་གིས་འབག་སྟེ་ ཁོང་རའི་གཡུས་ཁར་སོང་ཞིན་ན་ བདུད་རྩི་ལུ་ལོངས་སྤྱོད་ནི་ སློབ་རིམ་ པ། སློབ་ཚན་དང་པ།
སྦེ་སྡོདཔ་ད་ ལྷ་ཁྱབ་འཇུག་གིས་ ལྷ་མིན་གྱི་བུམོ་ མོ་ཧི་ནི་ཟེར་མི་ཅིག་ལུ་སྤྲུལ་ཏེ་ ལྷ་མིན་གྱི་གྱས་
ཁར་འཛུལ་སོ་ནུག།
དེ་བསྒང་ལྷ་མིན་ཚུ་ ཁོང་རའི་ལུགས་སྲོལ་ལས། མ་བཀྲུས་དྲི་མ་སྤྱོད་གྱུར་པས། །ཁྲུས་མ་བྱས་པར་ཟས་
མི་བཟའ།། ཟེར་གསུངས་ཏེ་ཡོད་དོ་བཟུམ་ ཟ་འཐུང་གི་རིགས་ག་ཅི་ར་ཨིན་རུང་ ལོངས་མ་སྤྱོད་པའི་ཧེ་
མར་ གཟུགས་འཁྱུ་དགོ་པའི་ལུགས་སྲོལ་ཅིག་ཡོདཔ་ལས་ དེའི་སྐབས་ལྷ་ཁྱབ་འཇུག་གིས་སྤྲུལ་མི་མོ་ཧི་
ནི་འདི་ ལྷ་མིན་ཚུ་གིས་ལྷ་ཁྱབ་འཇུག་ཨིནམ་མ་ཤེས་པར་ བདུད་རྩི་སྲུང་མི་སྦེ་བཞག་ཞིནམ་ལས་ ཁོང་
ག་ར་གཟུགས་འཁྱུ་བར་འགྱོཝ་ད་ མོ་གིས་བདུད་རྩི་འབག་སྟེ་ ལྷའི་གཡུས་ཁར་ཡར་སོ་ནུག། དུས་
ཡུན་དུམ་གྲ་ཅིག་གི་རྒྱབ་ལས་ ལྷ་མིན་ཚུ་ཁྲུས་ལས་ལོགཔ་ད་བདུད་རྩི་མེདཔ་ལས་ ལྷ་ཡུལ་ལུ་འབག་
ཡར་སོཔ་ཨིནམ་ ཤེས་ཞིནམ་ལས་ ལྷ་མིན་སྒྲ་གཅན་གྱིས་ ལྷའི་བུ་ཅིག་ལུ་སྤྲུལ་ཏེ་སོང་ཞིནམ་ལས་
བདུད་རྩི་འཐུང་མིའི་གྱས་ཁརའཛུལ་སྡོདཔ་ད། ལྷའི་བུ་ ག་མ་དང་ཟླ་བ་གིས་ཤེས་ཏེ་ ལྷ་ཁྱབ་འཇུག་ལུ་
བརྡ་འབད་ནུག ཁྱབ་འཇུག་གིས་ དེ་འཕྲལ་ལས་ ཕྱག་མཚན་ འཁོར་ལོ་འདི་ བཀོ་ཞིནམ་ལས་
སྒྲ་གཅན་གྱི་ མགུ་ཏོ་བཏོགས་བཏང་ད་ནུག། དེ་ལས་ ལྷ་མིན་སྒྲ་གཅན་གྱི་གཟུགས་ཤི་སོ་རུང་ མགུ་
ཏོའི་ནང་ བདུད་རྩི་འཛུལ་སོཔ་ལས་ མ་ཤི་བར་ཡོད་ནི་དེ་གིས་ ད་ལྟོའི་བར་ན་ཡང་གམ་དང་ཟླཝ་གགས་
ལོ་བསྟར་བཞིན་དུ་ གཟའ་གིས་འཛིན་དོ་ཡོད་པའི་ཁར་ལྷ་དང་ལྷ་མིན་ཚུ་ཡང་ འཕྲལ་འཕྲལ་ར་དམག་རྐྱབ་
དགོ་མི་འདི་ཡང་ བདུད་རྩི་འདི་ལྷ་ཡུལ་ལུ་ ཡོདཔ་ལས་བརྟན་ཏེ་ ཨིནམ་སྦེ་བཤད་སྲོལ་འདུག་གོ།
དྲི་བ།
འཛམ་གླིང་ནང་ གླུ་གཞས་ཀྱི་རིགས་ མ་དར་བ་ཅིན་ ད་རེས་ཀྱི་གནས་སྟངས་འདི་ ག་དེ་སྦེ་འོང་ནི་མས་
བསམ་འཆར་བཀོད།
གླུ་གཞས་དང་སྙན་ཆ་ལྷབ་དགོ་པའི་ཁུངས།
ང་བཅས་རའི་ཆོས་དང་ལམ་སྲོལ་ རྒྱལ་རབས་གོམས་གཤིས་ལས་བརྟན་པའི་གླུ་གཞས་ གཞུང་སྒྲ། འབོད་
སྒྲ། གཞས། གཞསམོ། གཙང་མོ། བློ་ཟེ་ལ་སོགས་པ་ དང་ཕུ་གི་གླུ་རིགས་དང་ དེང་སང་དུས་ཀྱི་
འགྱུར་བ་དང་བསྟུན་པའི་རྒྱལ་ཁབ་ཀྱི་ རྒྱལ་གླུ། རྟན་འབྲེལ་གྱི་གླུ། མཛའ་གླུ། སྤྲོ་གླུ་ལ་སོགས་པ་
དང་ ལུང་ཕྱོགས་དང་ གཡུས་ཕྱོགས་སོ་སོའི་གླུ་གཞས་ གཞན་ཡང་སྙན་ཆའི་རིགས་ཚུ་ རྒྱལ་ཁབ་རང་རང་ལུགས་གླུ་གཞས་ཀྱི་སྐོར། 
དབང་རང་བཙན་གྱི་ངོ་རྟགས་གལ་ཆེ་ཤོས་ཅིག་ཨིན།
གླུ་གཞས་དང་སྙན་ཆ་ཚུ་ སློབ་སྦྱོང་འབད་དེ་ ལག་ལེན་ཚུལ་བཞིན་འཐབ་ཚུགས་པ་ཅིན་ སྤྱིར་བཏང་
སེམས་ཀྱི་སྤྲོ་བ་འཕེལ་ནི་དང་ དབྱངས་ཀྱི་མཆོད་པ་བཟུམ་ཅིག་ཨིནམ་ལས་ རང་གཞན་གྱི་རྒྱུད་ལུ་
བསོད་ནམས་ཀྱི་ཚོགས་རྫོགས་པའི་ཆ་རྐྱེན་ལུ་གྱུར་ཏེ་ འཕྲལ་ཕུགས་གགས་ལུ་ཕན་བདེ་འབྱུང་བའི་རྒྱུ་ཡང་
ཨིན། ལྷག་པར་ འཛམ་གླིང་རྒྱལ་ཁབ་གཞན་གྱི་མི་ཚུ་གིས་ གླུ་གཞས་དང་སྙན་ཆ་ལུ་དག་སྣང་དང་
རྩིས་མཐོང་སྦོམ་སྦེ་བསྐྱེད་དེ་ འབྲུག་རྒྱལ་ཁབ་ཀྱི་དངོས་མེད་ལམ་སྲོལ་ཚུ་ གོང་འཕེལ་གཏང་ནི་ལུ་ཕན་
ཐོགསཔ་མ་ཚད་ མི་ཚུ་གི་རྒྱུད་ལུ་ ཤེས་རིག་གོང་འཕེལ་གཏང་ནི་གི་ཁྱད་ཆོས་མ་འདྲཝ་ཅིག་ཡང་ཨིནམ་
ལས་ གླུ་གཞས་དང་སྙན་ཆ་ཚུ་ ཉམས་མ་བཅུག་པར་བདག་འཛིན་འཐབ་ནི་དང་ མི་སྟོབས་གོང་འཕེལ་
གཏང་ནིའི་དོན་ལུ་ སློབ་སྦྱོང་འབད་དགོཔ་ཨིན།
དྲི་བ།
འབྲུག་རྒྱལ་ཁབ་ནང་ གླུ་གཞས་ཀྱི་རིགས་ ག་དེ་འབད་ཡར་རྒྱས་གཏང་ནི་སྨོ།  སློབ་རིམ་ པ། སློབ་ཚན་དང་པ།སྙན་ཆ་གི་སྐོར། 
སློབ་ཚན་གཉིས་པ།
སྙན་ཆའི་གོ་དོན།
སྙན་ཆ་ཟེར་མི་འདི་ སེམས་དགའ་སྡུག་གི་རྣམ་པ་ ཕྱི་ཁར་འཐོན་པའི་སྐད་ཀྱི་གདངས་དབྱངས་ཚུ་ མི་
གཞན་གྱི་རྣམ་ཅོ་ཁར་ ཧན་པའི་ཁྱད་ཆོས་འཐེབ་བཏོན་ཐབས་ལུ་ དབྱངས་རོགས་སྦེ་ ལག་ལེན་འཐབ་མི་
ལུ་སླབ་ཨིན།
ཡང་ན་ སྙན་ཟེར་མི་འདི་ ཧན་པའི་སྒྲ་དང་ ཆ་ཟེར་མི་འདི་ སྐབས་སུ་འབབ་པ་ དངོས་པོ་ཚུ་ལུ་གོཝ་
ལས་ དེ་ཚུ་ལུ་བརྟེན་ཏེ་ གྲུབ་པའིདངོས་པོ་ དབྱངས་ཅན་ སྒྲ་སྙན་ གླིངམ་ པྱི་ཝང་ལ་སོག་པའི་སྒྲ་
ལུ་སླབ་ཨིན།
སྙན་ཆའི་འབྱུང་ཁུངས།
ལུང་ལས། དབྱངས་དང་སྙན་ཚིག་འབྱུང་གནས་མ།། ཟེར་དོ་བཟུམ་སྦེ་ གཙོ་བོ་ར་ རྒྱལ་བ་རྫོགས་པའི་
སངས་རྒྱས་ཀྱི་ལུང་བསྟན་དང་མཛད་པ་འཕྲིན་ལས་ལུ་བརྟེན་ཏེ་ འཛམ་གླིང་ནང་དུས་རབས་རིམ་པ་བཞིན་དུ་
སྙན་ཆ་ཡང་ མ་འདྲཝ་ལེ་ཤ་བྱུང་ཡོདཔ་མ་ཚད། ནང་གསེས་ཀྱི་དབྱེ་བ་ལེ་ཤ་བྱུང་ཡོད་མི་འདི་ཡང་ འཛམ་
གླིང་ནང་ མི་ཚུ་གིས་དངོས་སུ་འབད་ལག་ལེན་འཐབ་སྲོལ་ཡོད་མི་རྒྱུ་དངོས་ སྙན་ཆའི་གྲལ་ལས་དུས་རབས་
དང་པ་ རྡོའི་དུས་རབས་ནང་ སྙན་ཆ་རྔོན་ཞུ་ཟེར་མི་དེ་བྱུང་ཡོད་མི་ལས རིམ་པར་སྦེ་དར་ནུག། སློབ་རིམ་ པ། སློབ་ཚན་གཉིས་པ།
སྙན་ཆའི་དབྱེ་བ།
སྙན་ཆའི་ནང་གསེས་ཀྱི་དབྱེ་བ་མ་འདྲཝ་ལེ་ཤ་ཡོད་རུང་ སྡེ་ཚན་སྦེ་དབྱེ་བཅིན་
 རྒྱུད་ཐག་གི་སྙན་ཆ།
 འཕུ་ནིའི་སྙན་ཆ།
 བསྐྲོག་ནིའི་སྙན་ཆ།
 བརྡུང་ནིའི་སྙན་ཆ།
 གློག་འཕྲུལ་ལུ་བརྟེན་པའི་སྙན་ཆ་བཅས་ སྡེ་ཚན་ལྔའི་ནང་བསྡུཝ་ཨིན་པས།
འབྲུག་རྒྱལ་ཁབ་ཀྱི་སྙན་ཆ་གཙོ་བོ།
འབྲུག་རྒྱལ་ཁབ་ནང་ལུ་ སྙན་ཆ་གི་རིགས་མ་འདྲཝ་ ལེ་ཤ་དར་ཏེ་ཡོདཔ་ཨིན་རུང་ དབྱངས་ཅན། སྒྲ་
སྙན། གླིངམ། པྱི་ཝང་བཞི་འདི་ གཙོ་བོ་ཅིག་སྦེ་ལག་ལེན་འཐབ་སྲོལ་ཡོདཔ་ཨིན།
སྙན་ཆའི་དགོས་པ།
གླུ་གཞས་དང་གཅིག་ཁར་ དབྱངས་རོགས་སྙན་ཆ་དགོ་པའི་ གནད་ཁུངས་ཡང་ གླུ་གཞས་འདི་ བུམོ་
གཞོན་ནུ་མའི་ལུས་བཟུམ་ཅིག་དང་ སྙན་ཆ་འདི་ རིན་པོ་ཆེའི་ རྒྱན་ཆ་བཟུམ་ཅིག་ཨིན། དཔྱེ་འབད་བ་ཅིན་
བུམོ་གཞོན་ཅུངམ་འདི་ རང་བཞིན་གྱིས་ འཇའ་རིསམོ་ཡོད་པའི་ཁར་ རིན་པོ་ཆེ་གཡུ་དང་བྱུ་རུ་ གསེར་དང་
དངུལ་གྱི་ རྒྱན་ཆ་བཏགས་པའི་བསྒང་ལས། མི་གཞན་གྱི་ མིག་ཏོ་ཁར་ བུམོ་འདི་ཧེ་མ་བ་ཡང་ ཧེང་
སྐལ་མཛེས་ཏོག་ཏོ་མཐོང་དོ་བཟུམ་སྦེ་ གླུ་གཞས་འཐེན་མི་འདི་གི་སྐད་ཀྱི་གདངས་དབྱངས་ ཧན་ཏོང་ཏོ་
ཡོད་མི་དང་གཅིག་ཁར་ སྙན་ཆ་བསྐྲོགཔ་ད་ གླུ་གཞས་འདི་ ལྷག་པར་དུ་ཡང་ འགྱུར་ཁུག་ཧན་ཏོང་ཏོ་སྦེ་
ཉན་མི་ཚུ་གི་ཡིད་ཀྱི་དབང་པོ་རང་བཞིན་མེད་པར་ འཕྱོག་ཚུགས་པའི་ཁེ་ཕན་སྦོམ་ཡོདཔ་ལས་བརྟེན་ཏེ་ཨིན།
དྲི་བ།
སྤྱིར་བཏང་གི་སྙན་ཆའི་འབྱུང་ཁུངས་དང་དགོས་པའི་སྐོར་ལས་ མདོར་བསྡུས་ཅིག་བྲིས།སྙན་ཆ་གི་སྐོར། 
དབྱངས་ཀྱི་གོ་དོན།
དབྱངས་ཟེར་མི་འདི་ ངག་གི་འགྱུར་ཁུག་རིང་ཐུང་སྣ་ཚོགས་ གཅིག་ཁར་བསྡེབས་པའི་སྒྲ་ཅིག་ལུ་དབྱངས་
ཟེརཝ་ཨིན།
དབྱངས་ཀྱི་དབྱེ་བ།
སྤྱིར་བཏང་དབྱངས་ལུ་ གསུང་དབྱངས་ཡན་ལག་དྲུག་ཅུ་དང་ ཆེ་ཆུང་གི་སྒོ་ལས་ དབྱེ་བ་ཉེར་གཅིག་སྦེ་
ཕྱེ་སྲོལ་ཡོད་རུང་ ངོ་བོའི་སྒོ་ལས་ དབྱེ་བ་ཅིན་ དབྱངས་ཀྱི་ངེས་པ་བདུན་ནང་ བསྡུ་ནི་ཨིན་པས། དེ་
ཡང་།
 དྲུག་སྐྱེ།
 དྲང་སྲོང་།
 ས་འཛིན།
 བར་མ།
 ལྔ་ལྡན།
 བློ་གསལ།
 འཁོར་ཉན་བཅས་བདུན་ཨིན།
དབྱངས་འདི་ཚུ་ཡང་། དཔེ་དང་སྦྱར་ཏེ་བཤད་པ་ཅིན།
 དྲུག་སྐྱེ་འདི་ བྱ་རྨ་བྱའི་སྐད་བཟུམ་ འགྱུར་ཁུག་ འདེགས་འཇོག་ ཕྲ་སྦོམ་བཅས་ དབྱངས་
ཀྱི་ཁྱད་ཆོས་དྲུག་དང་ལྡན་མི་ཅིག་དང་།
 དྲང་སྲོང་འདི་ འཁོར་གྱི་ནང་ལས་མཆོག་ཏུ་གྱུར་པ་ བ་གླང་གི་སྐད་བཟུམ་དང་།
 ས་འཛིན་འདི་ ཚེ་ཚེ་རའི་སྐད་བཟུམ་དང་།
 བར་མ་འདི་ བྱ་ཁྲུང་ཁྲུང་། ཡང་ན། ངང་པའི་སྐད་བཟུམ་དང་།
 ལྔ་ལྡན་འདི་ བྱ་ཁུ་བྱུག་གི་སྐད་བཟུམ་དང་།
 བློ་གསལ་འདི་ རྟའི་སྐད་བཟུམ་དང་།
 འཁོར་ཉན་འདི་ གླངམོ་ཆེ་གི་སྐད་བཟུམ་ཨིན། ཟེར་གསུངས་ནུག། སློབ་རིམ་ པ། སློབ་ཚན་གཉིས་པ།
དབྱངས་འདི་ཚུ། དབྱངས་ཚིག་དང་སྦྲགས་ཏེ་ བཀོད་པ་ཅིན།
 དྲུག་སྐྱེ་ སྤྱིར་བཏང་གི་དབྱངས་ཚིག་ (ས) དང་ ང་བཅས་འབྲུག་པའི་དབྱངས་ཚིག་ (དོ)
ཨིན།
 དྲང་སྲོང་ སྤྱིར་བཏང་དབྱངས་ཚིག་ (རི་) དང་ འབྲུག་པའི་དབྱངས་ཚིག་ (རེ) ཨིན།
 ས་འཛིན་ སྤྱིར་བཏང་དབྱངས་ཚིག་ (ག) དང་ འབྲུག་པའི་དབྱངས་ཚིག་ (མི) ཨིན།
 བར་མ་ སྤྱིར་བཏང་དབྱངས་ཚིག་ (མ) དང་ འབྲུག་པའི་དབྱངས་ཚིག་ (ཕ) ཨིན།
 ལྔ་ལྡན་ སྤྱིར་བཏང་དབྱངས་ཚིག་ (པ) དང་ འབྲུག་པའི་དབྱངས་ཚིག་ (སོ) ཨིན།
 བློ་གསལ་ སྤྱིར་བཏང་དབྱངས་ཚིག་ (དྷ) དང་ འབྲུག་པའི་དབྱངས་ཚིག་ (ལ) ཨིན།
 འཁོར་ཉན་ སྤྱིར་བཏང་དབྱངས་ཚིག་ (ནི) དང་ འབྲུག་པའི་དབྱངས་ཚིག་ (ཐི) ཨིན།
དབྱངས་ཀྱི་རེའུ་མིག
ཨང་རྟགས་ཀྱི་ འབྲུག་གི་ ཀ་རྟགས་ཀྱི་ རྒྱ་གར་གྱི་
དབྱངས་ཀྱི་མིང་། དབྱངས་ཀྱི་དཔེ།
དབྱངས་ཚིག དབྱངས་ཚིག དབྱངས་ཚིག། དབྱངས་ཚིག
 དོ། དྲི/  ས། དྲུག་ལྡན། རྨ་བྱ།
 རེ། དྲི/  རི། དྲང་སྲོང་། བ་གླང་།
 མི། ཨི/  ག ས་འཛིན། ར།
 ཕ། ཨེཕ/ མ། བར་མ། ཁྲུང་ཁྲུང་།
 སོ། ཇི/  པ། ལྔ་པ། ཁུ་བྱུག
 ལ། ཨེ/  དྷ། བློ་གསལ། རྟ།
 ཐི། བི/  ནི། འཁོར་ཉན། གླངམོ་ཆེ།
གོང་ལུ་བཤད་དོ་བཟུམ་སྦེ་ དབྱངས་འདི་ལུ་ རྣམ་པ་ཆེ་ཆུང་གི་སྒོ་ལས་དབྱེ་བ་ཅིན་ ཉི་ཤུ་རྩ་གཅིག་ཡོདཔ་
ཨིན། དེ་ཡང་ ཆེ་བ་བདུན་ ཆུང་བ་བདུན་ ཆུང་བའི་ཆུང་བ་བདུན་བཅས་ ཉེར་གཅིག་ཨིན།
དེ་ཡང་ ཁ་གསལ་འབད་བཤད་པ་ཅིན།
ཀ) ལ་ཆེ་བ་ལས་རིམ་པ་བཞིན། ཐི་ཆེ་བ། དོ་ཆེ་བ། རེ་ཆེ་བ། མི་ཆེ་བ། ཕ་ཆེ་བ། སོ་ཆེ་བ་བཅས་སྙན་ཆ་གི་སྐོར། 
ཆེ་རིམ་བདུན།
ཁ) ལ་ཆུང་བ་ལས་ ཐི་ཆུང་བ། དོ་ཆུང་བ། རེ་ཆུང་བ། མི་ཆུང་བ། ཕ་ཆུང་བ། སོ་ཆུང་བ་བཅས་ ཆུང་
རིམ་བདུན།
ག) ལ་ཆུང་བའི་ཆུང་བ་ལས། ཐི་ཆུང་བའི་ཆུང་བ། དོ་ཆུང་བའི་ཆུང་བ། རེ་ཆུང་བའི་ཆུང་བ། མི་ཆུང་བའི་
ཆུང་བ། ཕ་ཆུང་བའི་ཆུང་བ། སོ་ཆུང་བའི་ཆུང་བ་བཅས་ ཆུང་བའི་ཆུང་བ་གི་ རིམ་པ་དེ་སྦེ་ཡོདཔ་
ཨིན།
དྲི་བ།
སྙན་ཆ་ལྷབ་སྦྱང་འབད་བའི་སྐབས་ལུ་ དབྱངས་ཀྱི་དབྱེ་བ་ཤེས་དགོཔ་དང་ དབྱངས་རྟགས་ཀྱི་རྩ་ཚིག་ཚུ་
བློ་ལུ་བཟུང་དགོཔ་འདུག་ག ག་ཅི་འབད།དབྱངས་ཅན་གྱི་སྐོར། 
སློབ་ཚན་གསུམ་པ།
སྙན་ཆ་ དབྱངས་ཅན་གྱི་སྐོར།
དབྱངས་ཅན་གྱི་འབྱུང་ཁུངས།
སྙན་ཆ་དབྱངས་ཅན་འདི་ རྒྱ་ནག་གི་སྐད་ནང་ལས་ དྷ་ཆིན་དང་ བོད་སྐད་ལས་ ཡང་ཆིན་ ཟེར་སློབ་དོ་
ཡོདཔ་ད་ སྙན་ཆ་འདི་པར་སིག་དང་ ཨ་རབ་ཀྱི་ལུང་ཕྱོགས་ཚུ་ནང་ ལོ་ངོ་སྟོང་ཕྲག་གི་གོང་ལས་ དར་
ཁྱབ་སྦོམ་ཡོད་པའི་གནའ་རབས་ཀྱི་ སྙན་ཆ་ཅིག་ཨིན་པས། དུས་རབས་བཅུ་བདུན་པ་དེ་ཅིག་ནང་ རྒྱ་ནག་
ལྷོ་ཕྱོགས་ཀྱི་མཚོ་རྒྱུད་ཀྱི་ས་གནས་ ཀོང་ཏུང་ཟེར་མི་འདི་ནང་ འགོ་དང་པ་དར་ཡོདཔ་དང་ དེ་ལས་རིམ་
པ་བཞིན་ བེ་ཇིང་དང་ སི་ཁྲོན་ ཡུན་ནན་ལ་སོགས་པའི་ རྒྱ་ནག་གི་ལུང་ཕྱོགས་ཚུ་ནང་ དར་ཁྱབ་སྦོམ་
ར་བྱུང་ཡོདཔ་ཨིན་པས།
དེ་གི་ཤུལ་ལས་ དུས་རབས་བཅོ་བརྒྱད་པའི་ནང་ རྡོ་རིང་སྲས་ཆུང་ སྐུ་ཞབས་བསྟན་འཛིན་དཔལ་འབྱོར་
གྱིས་ རྒྱ་ནག་ལས་ བོད་ལུ་བསྣམས་བྱོན་ཞིནམ་ལས་ དར་ཁྱབ་བཏང་ཡོདཔ་ད་ ང་བཅས་རའི་རྒྱལ་ཁབ་
ནང་ སྤྱི་ལོའི་དུས་རབས་ཉི་ཤུ་པའི་ནང་མ་གཏོགས་ དར་ཁྱབ་མ་འབྱུང་པས། ཨིན་རུང་ ད་རེས་ནངས་
པར་ སྙན་ཆ་དབྱངས་ཅན་འདི་ འབྲུག་པའི་སྙན་ཆའི་གྲས་ལུ་ དུས་སྟོན་ག་ཅི་ནང་ཡང་ ལག་ལེན་འཐབ་དོ་
ཡོདཔ་ཨིན། སློབ་རིམ་ པ། སློབ་ཚན་གསུམ་པ།
དབྱངས་ཅན་གྱི་དབྱེ་བ།
སྤྱིར་བཏང་དབྱངས་ཅན་ལུ་ སྒྲ་ཐག་གི་དབྱེ་བ་དང་ བཟོ་བཀོད་ཀྱི་དབྱེ་བ་ ཟེར་གཉིས་ཡོདཔ་དང་
སྒྲ་ཐག་གི་དབྱེ་བ་ལུ་ སྒྲ་ཐག་ --- འབད་མི་ཁག་བཞི་སྦེ་ཡོདཔ་ཨིན།
བཟོ་བཀོད་ཀྱི་དབྱེ་བ་ལུ་ གྲུ་བཞི་ཅན་མ་དང་ སྤྱིར་བཏང་གི་བཟོ་བཀོད་ཅནམ། ཚོན་ཁྲ་ཅནམ་ ཟེར་
ལྷམ་པ་གསུམ་ཡོད་རུང་
མིའི་རིག་པ་གསར་གཏོད་ཀྱི་ཐོག་ལས་ མ་འདྲཝ་སྦེ་ཡང་བཟོ་སྲོལ་ཡོདཔ་ཨིན།
དཔེར་ན།
གྲུ་བཞི་ཅན་མ།
ཚོན་ཁྲ་ཅནམ།
སྤྱིར་བཏང་གྱི་བཟོ་བཀོད་ཅནམ།
དབྱངས་ཅན་རྒྱུ་ཆས།
དབྱངས་ཅན་འདི་ སྒྲ་སྒྲོམ་དང་ རྒྱུད་སྐུད་ གཅུས་ཕུར་དང་ སྒ་ལ་སོགས་པའི་ཆ་ཤས་ལེ་ཤ་ཅིག་ལས་གྲུབ་
པའི་སྙན་ཆ་ཅིག་ཨིན། དང་པ་ སྒྲ་སྒྲོམ་འདི་ ཨེ་ཁུག་གི་རྣམ་པའམ་ དབྱིབས་སྦེ་ཡོད་པའི་ཁར་ རྒྱུད་དབྱངས་ཅན་གྱི་སྐོར། 
སྐུད་ཡང་ ལྕགས་སྐུད་དང་ཟངས་སྐུད་ གཉིས་སྦེ་ཡོདཔ་མ་ཚད་ གཅུས་གཟེར་འདི་ ལྕགས་གཟེར་
ཨིནམ་དང་ དེ་ལུ་ཡང་རྟེན་གཟེར་དང་ སྒྲིག་གཟེར་ཟེར་ གཉིས་ཡོདཔ་ཨིན། རྟེན་གཟེར་འདི་ སྒྲ་སྒྲོམ་
གྱི་གཡོན་ཁ་ཐུག་ལུ་ཡོདཔ་དང་ དེ་ཡང་ རྒྱུད་ཐག་བཏགས་སའི་རྟེན་ཨིན། སྒྲིག་གཟེར་འདི་ སྒྲ་སྒྲོམ་
གྱི་གཡས་ཁ་ཐུག་ལུ་ཡོདཔ་ཨིནམ་དང་ དེ་ལུ་བརྟེན་ཏེ་ རྒྱུད་ཐག་སོ་སོ་གི་སྒྲ་ཚུ་བསྒྲིགཔ་ཨིན། དེ་ཡང་
སྒྲ་སྒྲིག་པའི་སྐབས་ལུ་ ལྡེ་མིག་རྐྱབ་དགོཔ་དང་ ལྡེ་མིག་འདི་ཡང་ སྒྲིག་གཟེར་སྦོམ་ཆུང་དང་འཚམས་
པའི་ ལྕགས་གུག་གུགཔ་ཅིག་དང་ ཡང་ན་ ཤིང་གི་རྣམ་ཅོ་རི་མོ་ཅན་ཅིག་དགོཔ་ཨིན།
དྲི་བ།
སྔར་སྲོལ་སྙན་ཆ་ལས་བརྟེན་ཏེ་ རྒྱལ་ཁབ་ཀྱི་ངོ་རྟགས་ག་དེ་འབད་བདག་འཛིན་འཐབ་ནི་སྨོ།
དབྱངས་ཅན་སྒྲའི་ངོ་སྤྲོད།
དབྱངས་ཅན་སྐྲོག་ཐངས།
དབྱངས་ཅན་བསྐྲོག་མི་འདི་གིས་ ཚར་དུམ/ཚར་བརྡུང་ལག་པར་བཤེད་དེ་ གཟུགས་ཀྱི་སྡོད་ཐངས་འདི་
དབྱངས་ཅན་གྱི་སྒ་གཉིས་ཡོད་ས་ལས་ གཡོན་ཁ་ཐུག་གི་སྒའི་རྩ་བར་སྦྱར་ཏེ་ རྐེདཔ་གུག་ཙམ་ཅིག་སྦེ་ སློབ་རིམ་ པ། སློབ་ཚན་གསུམ་པ།
ལོང་ཞིནམ་ལས་བསྐྲོག་དགོཔ་དང་དབྱངས་ཅན་སྐྲོག་ནིའི་དོན་ལུ་

ཚར་དུམ་བཤེད་ཐངས།

གཟུགས་ཀྱི་སྡོད་ཐངས།

སྒྲ་དངོས་འཛིན་འབད་ཐངས།

ལགཔ་གཡསཔ་དང་འཁྲིལ་ གཡོནམ་སྤོ་ཐངས་ཤེས་དགོཔ་གལ་ཆེ།
དབྱངས་ཅན་བསྐྲོག་ཐངས་ལུ་ཡང་ དབྱེ་བ་གསུམ་ཡོདཔ་དང་ འདི་ཡང་
སྒྲ་ངོ་སྟོན་ཐངས་ཀྱི་གཞི་རིམ་ རྐྱང་སྐྲོགམ། གཉིས་སྐྲོགམ་དང་ གསུམ་སྐྲོགམ་ལ་སོགས་པ་ཡོདཔ་ཨིན།
དབྱངས་ཅན་གྱི་སྒྲ་དང་དབྱངས་ཀྱི་སྐོར།
སྤྱིར་བཏང་དབྱངས་ཅན་ལུ་ སྒྲ་ས་ གསུམ་ཡོདཔ་ཨིན། དེ་ཡང་།

སྒྲ་དམའ་ས་འདི་ བརྗིད་ཅིང་གྱོང་ལ་བབ་ཆགས་པ།

སྒྲ་བར་ས་འདི་ དྭངས་ཤིང་གསལ་ལ་རྣ་བར་འཇམ་པ།

སྒྲ་མཐོ་ས་འདི་ གསལ་ཞིང་འཚེར་ལ་ ཡིད་སྣང་སྤྲོ་བ་བཅས་ གསུམ་ཡོདཔ་ཨིན།
འདི་ལུ་ དབྱངས་ཆེ་ཆུང་མ་འདྲཝ་ སུམ་ཅུ་སོ་གཉིས་ཡོདཔ་ཨིན། དེ་ཡང་ གཡས་ཕྱོགས་ལུ་ དབྱངས་
མ་འདྲཝ་བཅུ་དྲུག་དང་ གཡོན་ཕྱོགས་ལུ་ བཅུ་དྲུག་ཡོད་མི་འདི་ རེ་རེ་བཞིན་ ཨང་རྟགས་དང་འཁྲིལ་བ་
ཅིན། སྐྲོག་མི་རང་གི་ལགཔ་གཡོན་དང་ དབྱངས་ཅན་གྱི་གཡས་ཁ་ཐུག་ལུ་ཡོད་མི།
མར་ལས་ཡར་ རིམ་པ་བཞིན།
 སོ་ཆེ་བ།
 ལ་ཆེ་བ།
 ཐི་ཆེ་བ།
 དོ་ཆུང་བ།
 རེ་ཆུང་བ།
 མི་ཆུང་བ།
 ཕ་ཆུང་བ།
 སོ་ཆུང་བ།དབྱངས་ཅན་གྱི་སྐོར། 
ཡར་ལས་མར་ རིམ་པ་བཞིན།
 དོ་ཆུང་བའི་ཆུང་བ།
 ཐི་ཆུང་བ།
 ལ་ཆུང་བ།
 སོ་ཆུང་བ།
 ཕ་ཆེ་བ།
 མི་ཆེ་བ།
 རེ་ཆེ་བ།
 དོ་ཆེ་བ་ཨིན། དེ་བཟུམ་སྦེ།
སྐྲོག་མི་རང་གི་གཡས་དང་། དབྱངས་ཅན་གྱི་གཡོན་ཁ་ཐུག་ལུ་ཡོད་མི། རྩ་བ་ལས་ཡར་རིམ་པ་བཞིན།
 ཕ་ཆེ་བ།
 སོ་ཆུང་བ།
 ལ་ཆེ་བ།
 ཐི་ཆེ་བ།
 དོ་ཆུང་བ།
 རེ་ཆུང་བ།
 མི་ཆུང་བ།
 ཕ་ཆུང་བའི་ཆུང་བ་ཨིན། རྩེ་མོ་ལས་མར་རིམ་པ་བཞིན།
 དོ་ཆུང་བའི་ཆུང་བ།
 ཐི་ཆུང་བ།
 ལ་ཆུང་བ།
 སོ་ཆུང་བ།
 ཕ་ཆུང་བ།
 མི་ཆེ་བ།
 རེ་ཆེ་བ། སློབ་རིམ་ པ། སློབ་ཚན་གསུམ་པ།
 དོ་ཆེ་བ་ཨིན།
སྙན་ཆ་དབྱངས་ཅན་གྱི་ གཡས་ཁ་ཐུག་ལུ་ གཡས་གཡོན་གཉིས་ཀྱི་བར་ན་ དབྱངས་རིམ་པ་གསུམ་རེ་དང་
གཡོན་ཁ་ཐུག་ལུ་ གཡས་གཡོན་གཉིས་ཀྱི་བར་ན་ དབྱངས་རིམ་པ་གསུམ་སྦེ་ ཕྱེས་ཏེ་ཡོདཔ་ཨིན།
དེ་སྦེ་ ཡོད་དགོ་མི་འདི་ཡང་ གཡས་ཁ་ཐུག་གི་ རིམ་པ་གསུམ་འདི་ དབྱངས་སེང་བའི་གོ་རིམ་དང་
གཡོན་ཁ་ཐུག་གི་ རིམ་པ་གསུམ་ཡོད་མི་འདི་ དབྱངས་ཕབ་པའི་གོ་རིམ་དང་ འཁྲིལ་ཏེ་ཡོདཔ་ཨིན།
སྙན་ཆ་སྐྲོག་མི་རང་གི་གཡོན་དང་། དབྱངས་ཅན་གྱི་གཡས་ཁ་ཐུག་ལུ།
དབྱངས་ཀྱི་ཨང་  པ་ལས་  པ་ཚུན་རིམ་པ་བཞིན། སོ་ ལ་ ཐི་ དོ་ རེ་ མི་ ཕ་ སོ་
ཟེར་ཡོད་པའི་ཁར།
ཨང་  པ་ལས་  པ་གི་བར་ན་རིམ་པ་བཞིན། དོ་ རེ་ མི་ ཕ་ སོ་ ལ་ ཐི་ དོ་ ཟེར་
ཡོདཔ་ཨིན།
དེ་བཟུམ་སྦེ་ སྙན་ཆ་སྐྲོག་མི་རང་གི་གཡས་དང་ དབྱངས་ཅན་གྱི་གཡོན་ཁ་ཐུག་ལུ་ཡོད་པའི་ དབྱངས།
ཨང་  པ་ལས་  པ་ཚུན་རིམ་པ་བཞིན་དུ། ཕ་ སོ་ ལ་ ཐི་ དོ་ རེ་ མི་ ཕ་ ཟེར་
ཡོདཔ་མ་ཚད།
ཨང་  པ་ལས་  པ་ཚུན་རིམ་པ་བཞིན། དོ་ རེ་ མི་ ཕ་ སོ་ ལ་ ཐི་ དོ་ ཟེར་
ཡོདཔ་ཨིནམ་ཤེས་དགོཔ་ཨིན་ནོ།།
དྲི་བ།
སྙན་ཆ་ལས་བརྟེན་པའི་ཁེ་ཕན་  དེ་ཅིག་ཐོ་བཀོད་འབད།གཞུང་སྒྲ་གི་སྐོར། 
སློབ་ཚན་བཞི་པ།
གཞུང་སྒྲ་གི་སྐོར།
གཞུང་སྒྲའི་གོ་དོན།
གཞུང་སྒྲ་ཟེར་མི་འདི་ འབྲུག་རྒྱལ་ཁབ་ཀྱི་གཡུས་ཀྱི་གཞུང་ལྟེ་བ་ རྒྱལ་ས་ཐིམ་ཕུ་དང་ སྤུ་ན་ཁ་ལས་
དར་ནི་དེ་གིས་ གཞུང་སྒྲ་ཟེར་སླབ་དོ་ཡོདཔ་མ་ཚད་ གླུ་གཞས་འདི་ ཧེ་མ་གི་དུས་ལུ་མང་ཤོས་ར་
གཞུང་འབྲེལ་གྱི་རྟེན་འབྲེལ་མཛད་སྒོའི་སྐབས་ རྐྱབ་དོ་ཡོདཔ་ལས་ཡང་ གཞུང་སྒྲ་ཟེར་བའི་མིང་དར་ཡོདཔ་
སྦེ་བཤདཔ་ཨིན་པས།
ཆོས་ཀྱི་རྩ་བ་མི་བཙུགས།
ཆོས་ཀྱི་རྩ་བ་མི་བཙུགས། །ཆོས་ཀྱི་རྩ་བ་བཙུགས་ཡོད། །ཆོས་ཀྱི་རྩ་བ་བཙུགས་ན། །ཆོས་འཁོར་ལྷ་ས་
བཙུགས་ཡོད། །
ཇོ་བོ་ཤཱཀྱ་མུ་ནེ། །ཆོས་ལ་རབ་གནས་གནང་བ། །ཕྱག་ལ་གཡས་པར་བསྣམ་ཤོག །ཚེ་དབང་བུམ་པ་
བསྣམས་པ་ཙམ་ཅིག་ཡ། ། ཕྱག་ལ་གཡོན་མར་བསྣམ་ཤོག །དངུལ་དཀར་མེ་ལོང་བསྣམས་པ་ཙམ་ཅིག་ སློབ་རིམ་ པ། སློབ་ཚན་བཞི་པ།
ཡ། །གཡས་གཡོན་མེད་པར་བསྣམ་ཤོག །
རྡོ་རྗེ་དྲིལ་བུ་བསྣམས་པ་ཙམ་ཅིག་ཡ། །ཞབས་བྲོ་ནང་ལ་རུ་རུ། །ནང་གི་ནོར་བུ་བྱུང་བ་ཙམ་ཅིག་ཡ།
།ཞབས་བྲོ་ཕྱི་ལ་ཤེད་ཤེད། །ཕྱི་ཡི་དགྲ་རྣམས་བཏུལ་བ་ཙམ་ཅིག་ཡ། །ཞབས་བྲོ་ཕྱི་ཤེད་ནང་ཤེད།
།གདོང་ཁྲབ་ལེགས་མོ་བསྒྲིགས་པ་ཙམ་ཅིག་ཡ།།
རྒྱ་བཟའ་བོད་ལ་མི་འགྲོ།
རྒྱ་བཟའ་བོད་ལ་མི་འགྲོ་འཚེ་བ་ཡོད། །དབང་ཕྱུག་བོད་ལ་མི་འགྲོ་དགོངས་པ་གནང་། །ཡབ་ཆེན་མི་དབང་
རྒྱལ་པོ་བདག་ལ་གསོན། །ཡབ་ཆེན་གསེར་ཁྲི་སྟེང་ལས་དགོངས་པ་གནང་། །ཡུམ་ཆེན་མི་དབང་རྒྱལ་མོ་
བདག་ལ་གསོན། །ཡུམ་ཆེན་དངུལ་ཁྲི་སྟེང་ལས་དགོངས་པ་གནང་། །བུ་མོ་རྒྱ་བཟའ་བཞུགས་སའི་གཡས་
ཕྱོགས་སུ། །སེར་པོ་གསེར་གྱི་རང་འཐག་ཆ་གཅིག་ཡོད། །ནམ་ལ་ཧ་རུང་གསེར་ཕྱེ་བརྒྱ་རེ་འཐག །ནམ་ལ་
ཕྱི་རུ་གསེར་ཕྱེ་སྟོང་རེ་འཐག །ནམ་ལ་གསེར་ཕྱེ་བརྒྱ་འཐག་སྟོང་འཐག་སྟེ། །འདི་ཡང་བོད་ཀྱི་བློན་པོའི་
ལམ་འཇུག་ཕུལ།།
གཡུས་བཟང་འབྲུག་གི་རི་ལ།
གཡུས་བཟང་འབྲུག་གི་རི་ལ། །གསེར་གྱི་མཚོ་མོ་འཁྱིལ་ཡོད། །གསེར་གྱི་མཚོ་མོའི་ནང་ལས། །གསེར་
གྱི་བུམ་པ་འཁྲུངས་ཡོད། །གསེར་གྱི་བུམ་པའི་ནང་ལས། །གསེར་གྱི་མེ་ཏོག་ཤར་ཡོད། །མེ་ཏོག་བུམ་པ་
ཆ་སྟེ། །བླ་མའི་ཕྱག་ལུ་ཕུལ་ཡོད། །བླ་མའི་ཕྱག་ལས་ཞུས་ནས། །མཆོད་བཤམ་ཁྲ་མོར་ཕུལ་ཡོད།
།མཆོད་བཤམ་ཁྲ་མོར་ཕུལ་ནས། །གླུ་དབྱངས་དངོས་གྲུབ་ཞུ་ཡོད།།
དྲི་བ། གཞུང་སྒྲ་འདི་ གླུ་གཞས་ཀྱི་དབྱེ་བ་གསུམ་ལས་ གཙོ་ཅན་འབད་བཞག་དགོ་པའི་ཁུངས་ག་ཅི་ཨིན་
ན།གཞུང་སྒྲ་གི་སྐོར། 
འབོད་སྒྲ་གི་སྐོར།
འབོད་སྒྲ་གི་གོ་དོན།
འབོད་སྒྲ་ཟེར་མི་འདི་ དཔོན་གྱི་སྐུ་མདུན་ལུ་ཕྱག་ཞུ་སྟེ་སྡོད་མི་ འབོད་སྒརཔ་ཚུ་གིས་ གདངས་དབྱངས་
ཐུང་སུ་ཅིག་དང་ ལེའུ་སྒོར་སྒོརམ་བཟོ་སྟེ་ རྐྱབ་སྲོལ་ཡོད་མིའི་ཞབས་ཁྲ་འདི་ལུ་སླབ་ཨིན་པས།
དགུང་སྔོན་བཀྲ་ཤིས་གཡང་ཆགས།
དགུང་སྔོན་བཀྲ་ཤིས་གཡང་ཆགས། །ཨ་མ་ལེ་ཨོ། །ཁྲི་གདུགས་ཡིད་བཞིན་ནོར་བུ། །དཔལ་ལྡན་འབྲུག་
པའི་ཞབས་བྲོ། ། དགུང་དང་སྤྲིན་གྱི་བར་ལ། །ཨ་མ་ལེ་ཨོ། །སྐྱི་བསེར་རླུང་གིས་འཐོར་སོང་།
།དཔལ་ལྡན་འབྲུག་པའི་ཞབས་བྲོ། །དྲོད་ཉམས་འོད་ཀྱིས་སྐྱོང་བ། །ཨ་མ་ལེ་ཨོ། །ཁྲི་གདུགས་བཀའ་དྲིན་
ཆེ་སོང་། །དཔལ་ལྡན་འབྲུག་པའི་ཞབས་བྲོ། །ལྷོ་ལྗོངས་བཀྲ་ཤིས་གཡང་ཆགས། །ཨ་མ་ལེ་ཨོ།
།མངའ་བདག་ཡིད་བཞིན་ནོར་བུ། །དཔལ་ལྡན་འབྲུག་པའི་ཞབས་བྲོ། །ལོངས་སྤྱོད་སེམས་ལ་འཆང་བ།
།ཨ་མ་ལེ་ཨོ། །རྩ་གསུམ་ལྷ་ཡི་ཐུགས་རྗེ། །དཔལ་ལྡན་འབྲུག་པའི་ཞབས་བྲོ། །མི་སེར་བདེ་ཞིང་སྐྱིད་
པ། །ཨ་མ་ལེ་ཨོ། །མངའ་བདག་བཀའ་དྲིན་ཆེ་སོང་། །དཔལ་ལྡན་འབྲུག་པའི་ཞབས་བྲོ། །རྒྱལ་སྲིད་
ཆོས་བཞིན་སྐྱོང་བ། །ཨ་མ་ལེ་ཨོ། །བཤད་སྒྲུབ་བསྟན་པ་དར་སོང་། །དཔལ་ལྡན་འབྲུག་པའི་ཞབས་བྲོ།། སློབ་རིམ་ པ། སློབ་ཚན་བཞི་པ།
ཚེས་ཆེན་བཅོ་ལྔའི་ཟླ་བ།
ཚེས་ཆེན་བཅོ་ལྔའི་ཟླ་བ། །ཤར་རི་རྩེ་ལས་ཤར་སོང་། །ཤར་རི་རྩེ་ལས་ཤར་ནས། །འགྲོ་བའི་མུན་པ་བསལ་
སོང་། །འགྲོ་བའི་མུན་པ་བསལ་ནས། །དགའ་བ་སྐྱིད་པ་འདུག་གོ །དགའ་སྐྱིད་ཕུན་སུམ་ཚོགས་པའི།
།རྟེན་འབྲེལ་འདི་ལ་བཟང་སོང་། །གསེར་གླིང་གྲུ་བཞི་ནང་ལ། །གསེར་གྱི་མེ་ཏོག་ཤར་སོང་། །གསེར་གྱི་
མེ་ཏོག་ཤར་ནས། །ཕུལ་ས་བླ་མའི་ཕྱག་ལུ། །བླ་མའི་ཕྱག་ལ་ཕུལ་ནས། །ཆོས་ཀྱི་བསྟན་པ་དར་སོང་།
།དངུལ་གླིང་གྲུ་བཞི་ནང་ལས། །དངུལ་གྱི་མེ་ཏོག་ཤར་སོང་། །དངུལ་གྱི་མེ་ཏོག་ཤར་ནས། །ཕུལ་ས་རྒྱལ་
པོའི་ཕྱག་ལ། །རྒྱལ་པོའི་ཕྱག་ལ་ཕུལ་ནས། །རྒྱལ་སྲིད་བསྟན་པ་དར་སོང་། །དུང་གླིང་གྲུ་བཞིའི་ནང་
ལས། །དུང་གི་མེ་ཏོག་ཤར་སོང་། །དུང་གི་མེ་ཏོག་ཤར་ནས། །ཕུལ་ས་ཡབ་ཡུམ་ཕྱག་ལ། །ཡབ་ཡུམ་
ཕྱག་ལ་ཕུལ་ནས། །བྱམས་བརྩེ་སྔར་ལས་ཆེ་སོང་། །ཕ་རིའི་སྤང་གི་ལོགས་ལ། །ཧ་ལོའི་མེ་ཏོག་ཤར་
སོང་། །ཧ་ལོའི་མེ་ཏོག་ཤར་ནས། །ཕུལ་ས་དགའ་བའི་ཕྱག་ལ། །དགའ་བའི་ཕྱག་ལ་ཕུལ་ནས། །དམ་
ཚིག་སྔར་ལས་བརྟན་སོང་།།
ཤར་རི་རྩེ་ནས་བྱོན་པ།
ཤར་རི་རྩེ་ནས་བྱོན་པ། །ནོར་བུ་ཆུ་ཤེལ་མེ་ཤེལ། །འཛམ་གླིང་འོད་ཀྱིས་ཁྱབ་པ། །གླིང་བཞི་བསྐོར་བ་
ལེགས་སོ། །སྨན་ལྗོངས་དབུས་ནས་བྱོན་པ། །དཔལ་ལྡན་ས་ཡི་དབང་ཕྱུག །ཆབ་སྲིད་འཁོར་ལོ་བསྒྱུར་བ།
།ཞབས་པད་བརྟན་པ་ལེགས་སོ། །དག་པའི་ཞིང་ནས་བྱོན་པ། །བྱང་སེམས་མཁས་པའི་དབང་པོ། །ཆོས་ཀྱི་
བསྟན་པ་དར་བ། །ཆོས་འཁོར་བསྐོར་བ་ལེགས་སོ། །ལྷ་དབང་ཡུལ་ནས་བྱོན་པ། །བརྒྱ་བྱིན་ལྷ་ཡི་སྲས་
པོ། །སྐལ་བཟང་ཉི་མ་ཤར་བ། །གཟའ་དང་སྐར་མ་ལེགས་སོ། །དྲི་ཟའི་ཡུལ་ནས་བྱོན་པ། །རྨད་བྱུང་ཡེ་
ཤེས་མཁའ་འགྲོ། །ཚངས་དབྱངས་ལྷ་མོར་མཉམ་པ། །གསུང་སྙན་བསྒྱུར་བ་ལེགས་སོ། །རིན་ཆེན་གླིང་ནས་
བྱོན་པ། །དེད་དཔོན་ནོར་བུ་བཟང་པོ། །བང་མཛོད་ནོར་གྱིས་གང་བ། །རྟགས་དང་རྟེན་འབྲེལ་ལེགས་སོ།
།ལྕང་ལོ་ཅན་ནས་བྱོན་པ། །རྣམ་སྲས་ནོར་ལྷའི་རྒྱལ་པོ། །གཡང་གི་དངོས་གྲུབ་ཐོབ་པ། །འདི་ན་བཞུགས་
པ་ལེགས་སོ།།
དྲི་བ།
བོད་སྒྲ་དང་ འབོད་སྒྲ་གཉིས་ལུ་ ཁྱད་པར་ག་ཅི་འདུག ཁྱོད་ཀྱིས་ག་འདི་ལུ་གཞི་བཞགཔ་སྨོ། ཁུངས་གཞུང་སྒྲ་གི་སྐོར། 
ཁ་གསལ་སྦེ་བཀལ།
རིག་གསར་གླུ་གཞས་ཀྱི་གོ་དོན།
རིག་གསར་གྱི་གླུ་གཞས་ཟེར་མི་འདི། དེང་སང་དུས་ཀྱི་འཕོ་འགྱུར་དང་བསྟུན་ བློ་རིག་གི་རྩལ་བཏོན་བཞིན་
ན་ ཧེ་མ་མེད་པའི་ ཚིག་དང་གདངས་དབྱངས་ག་ར་ གཞན་དང་མ་འདྲཝ་སྦེ་ ཁྱད་ཆོས་དང་རིག་རྩལ་འདྲ་
མིན་གྱི་ཐོག་ལས་ གསར་རྩོམ་འབད་དེ་ འཐེན་མི་ཅིག་ལུ་སླབ་ཨིན།
སྡོད་གནང་རྨེ།
སྡོད་གནང་རྨེ། དགའ་བའི་ཧིང་གཏམ་སླབ་ནིའི་དུས་ཚོད་རན་ཆི་ཡི། །ཡར་མ་སོ།
མ་སླབ་མནོ་བའི་སེམས་ཀྱིས་རྩ་ལས་བཟོད་མ་ཚུགས།།
བུམོ་ཁྱོད་ཡངས་པའི་སེམས་ཀྱི་འཛམ་གླིང་འདི་ནང་ལུ། །ངེའི་ཧིང་གཏམ་ཆར་པའི་བདུད་རྩི་ཟིམ་ཟིམ་འབབ་གེ་
རྨེ། །
ཁྱོད་སེམས་དགའ་བའི་ཤིང་དང་མེ་ཏོག་ལོ་ཐོག་ཚུ། །ཨའེ་ཕུན་སུམ་ཚོགས་པའི་དགའ་སྤྲོ་མཉམ་གཅིག་བསྒྱུར་
གེ་རྨེ། །
གཏན་རྐྱང་བུ་ངེའི་མིག་ཁར་འཁོར་ཏེ་སྡོད་གནང་རྨེ།།
སྡོད་གནང་རྨེ། །ས་ཐག་རིང་སར་ཁྱོད་ཀྱིས་ནེ་སྦེ་ཡར་མ་སོ། །བུ་ང་ཡང་། སློབ་རིམ་ པ། སློབ་ཚན་བཞི་པ།
ཁྱོད་མེདན་འཛམ་གླིང་འདི་ནང་རྩ་ལས་མི་ཆགས་པས།།
འབབ་གནང་རྨེ། ཧིང་གཏམ་ཆར་པའི་བདུད་རྩི་ཟིམ་ཟིམ་འབབ་གནང་རྨེ། །རྨ་བྱ་ང་།
ས་ཐག་རིང་སར་མི་འགྱོ་གཏན་རྐྱང་སྡོད་ནི་ཨིན།།
གཤོག་སྒྲོ་ཡངས་པ་མཐོ་བའི་གནམ་ལུ་ལྡིངས་སེ་ལྡིང་། །ངེའི་མཇུག་སྒྲོ་ལེགས་པ་དམའ་བའི་ས་ཁར་ཆགས་
སེ་ཆགས། །
ཐང་ཆེན་ཡངས་པ་རྒྱ་གར་པདྨའི་ཐང་ནང་ལུ། །ཨའེ་རྨ་བྱ་རང་ཡང་དགའ་བའི་བྲོ་ཅིག་འཆམ་གེ་རྨེ། །
ཧིང་གཏམ་ཆར་པའི་བདུད་རྩི་ཟིམ་ཟིམ་འབབ་གནང་རྨེ།།
ལེན་གནང་རྨེ། རང་དབང་མེད་པའི་སེམས་འདི་ཁྱོད་ཀྱིས་ལེན་གནང་རྨེ། །བཞག་གནང་རྨེ།
དམ་ཚིག་དར་གྱི་མདུད་ཕོད་བཏབ་སྟེ་བཞག་གནང་རྨེ།།
ལེན་གནང་རྨེ། རང་དབང་མེད་པའི་སེམས་འདི་ཁྱོད་ཀྱིས་ལེན་གནང་རྨེ། །བཞག་གནང་རྨེ།
བུ་ང་ཡང་། ཁྱོད་མེདན་འཛམ་གླིང་འདི་ནང་རྩ་ལས་མི་ཆགས་པས།། (རྩོམ་མི། ཀུན་ལེགས་ཚེ་རིང་)
གླུ་གར་མཁན་པའི་ཕྱག་རྒྱ།
གླུ་གར་མཁན་པའི་ཕྱག་རྒྱ་དང། །མཉམ་རོགས་གཞོན་པའི་རྣམ་འགྱུར་གཉིས།།
ལེགས་པའི་སྒོ་ལས་འཇའ་བའི་སྒོ་ལས། །དབྱེ་བ་སོ་སོར་ཕྱེ་སར་མིན་འདུག་སྨོ།།
གཟུགས་ལེགས་པའི་རྣམ་འགྱུར་ཅིག་སྟོན་གནང་། །གཟུགས་རྣམ་འགྱུར་མིག་ལུ་མཛེས་པས།།
ངེའི་མཉམ་རོགས་གཞོན་པའི་ཕྱག་རྒྱ་ལེགས་མི་ལེགས། །ངེའི་མཉམ་རོགས་གཞོན་པའི་ཕྱག་རྒྱ་འཇའ་མི་
འཇའ།།
དགོན་ས་ཁྲ་མོའི་རྒྱ་གླིང་དང་། །ཡིད་འོང་བུ་མོའི་གསུང་སྐད་གཉིས།།
ཧན་པའི་སྒོ་ལས་དྭངས་བའི་སྒོ་ལས། །དབྱེ་བ་སོ་སོར་ཕྱེ་སར་མིན་འདུག་སྨོ།།
གསུང་ཧན་པའི་ཧིང་གཏམ་ཅིག་བཤད་གནང་། །ཁྱོད་ཧིང་གཏམ་རྣ་བར་ཧན་པས།
ངེའི་ཡིད་འོང་བུ་མོའི་ཧིང་གཏམ་ཧན་མི་ཧན།། ངེའི་ཡིད་འོང་བུ་མོའི་ཧིང་གཏམ་དྭངས་མི་དྭངས།། (རྩོམ་མི།
ཤེས་རབ་རྡོ་རྗེ)
དྲི་བ།
འབྲུག་རྒྱལ་ཁབ་ནང་ལུ་ གླུ་གཞས་དར་ཚུལ་གྱི་སྐོར་ལས་ ཕམ་རྒན་ཤོས་ཚུ་ལུ་ དྲིས་དཔྱད་འབད་དེ་
བྲིས།སློབ་རིམ་་པའི་གླུ་དབྱངས་ཀྱི་སློབ་ཚན།རང་ལུགས་གླུ་གཞས་ཀྱི་སྐོར། 
སློབ་ཚན་དང་པ།
རང་ལུགས་གླུ་གཞས་ཀྱི་སྐོར།
གླུ་གཞས་འཇིག་རྟེན་མི་ཡུལ་ལུ་རིམ་པར་དར་ཚུལ།
གླུ་གཞས་འཇིག་རྟེན་མི་ཡུལ་ལུ་ དར་ཚུལ་འདི་ལུ་ རིག་བྱེད་ཀྱི་ཆོས་ལུགས་ལས་བྱུང་བའི་ འཇིག་རྟེན་
མི་ཆོས་དང་འབྲེལ་བའི་ གླུ་གཞས་རིམ་པར་དར་ཚུལ་དང་ ནང་པ་སངས་རྒྱས་པའི་ ཆོས་དང་འབྲེལ་བའི་གླུ་
གཞས་དར་ཚུལ་ ཁག་གཉིས་ཡོད་ དང་པ་རིག་བྱེད་ཀྱི་ཆོས་ལུགས་ལས་བྱུང་བའི་ འཇིག་རྟེན་མི་ཆོས་དང་
འབྲེལ་བའི་ གླུ་གཞས་དར་ཚུལ་དེ་ཡང་ བྷ་རཏ་མུ་ནི་གི་ལོ་རྒྱུས་དང་འཁྲིལཝ་ད་ ཧེ་མ་ བསྐལ་པ་
རྫོགས་ལྡན་གྱི་དུས་རྫོགས་ཏེ་ གསུམ་ལྡན་གྱི་ དུས་འགོ་བཙུགས་པའི་སྐབས་ ལྷ་དེ་ཚུ་གིས་ ལྷའི་
རྒྱལཔོ་ཚངས་པ་ཆེན་པོ་ལུ་ དེ་སྦེ་ཞུ་ནུག། ཀྱེ༑ ལྷའི་རྒྱལཔོ་ཚངས་པ་ཆེན་པོ་ རྫོགས་ལྡན་གྱི་བསྐལ་
པ་འདི་ རིམ་པ་བཞིན་རྫོགས་སོཔ་ལས་ འཇིག་རྟེན་གྱི་ཁམས་ན་ཡོད་པའི་ སེམས་ཅན་གྱངས་ཁ་མ་ཆོདཔ་
ཅིག་ སྡུག་བསྔལ་གྱིས་མནར་ཏེ་ ཡོད་མི་ཚུ་གི་ གདུང་བ་བསལ་ནི་དང་ ཁོང་ ཆ་ཁྱབ་དབངམོ་ངལཝ་
སངས་ཏེ་ སྤྲོ་བ་འཕེལ་ཐབས་ཅིག་བཏོ་ཏེ་ བཀྲིན་བསྐྱང་གནང་ ཟེར་ གསོལཝ་བཏབ་ད་ ལྷ་ཚངས་
པ་གིས་ ཁྱེད་ཆ་ཁྱབ་སྡུག་བསྔལ་ འབད་མི་དགོ་ ང་གིས་སེམས་ཅན་ཚུ་ལུ་ ཟློས་གར་གྱི་རིག་བྱེད་སྟོན་
ཞིནམ་ལས་ ཁོང་ཆ་ཁྱབ་ཀྱི་ སེམས་གསོ་ འབད་གེ་ ཟེར་གསུངས་ཏེ་ རིག་བྱེད་བཞི་ཡོད་མིའི་ནང་
ལས་ སྲིད་སྲུང་གི་རིག་བྱེད་ལས་གཏམ་རྒྱུད་དང་ སྙན་ཚིག་གི་རིག་བྱེད་ལས་རྟ༌དབྱངས་ མཆོད་སྦྱིན་གྱི་ སློབ་རིམ་ པ། སློབ་ཚན་དང་པ།
རིག་བྱེད་ལས་ ལུས་ཀྱི་རྣམ་འགྱུར་སྟོན་ཐངས་དང་ གར་གྱི་རོལ་སྟབས་ ངེས་རྗོད་ཀྱི་རིགས་བྱེད་ལས་
ཉམས་ཚུ་བཏོན་ཞིནམ་ལས་ ཟློས་གར་གྱི་རིག་བྱེད་ ཟེར་མི་ཅིག་ གསར་གཏོད་མཛད་གནང་ནུག།
དེ་གི་ཤུལ་ལས་ལྷ་དབང་ཕྱུག་གིས་ ཏཎྜ་ཟེར་ སྐྱེས་པའི་གར་གྱི་རོལ་སྟབས་དང་ ལྷ་མོ་ཨུ་མ་གིས་
བུད་མེད་ཀྱི་གར་གྱི་རོལ་སྟབས་ཚུ་མཛད། ལྷ་ཁྱབ་འཇུག་གིས་ ཟློས་གར་གྱི་ཚུལ་བཞི་ (མདོ་འཛིན་པ་
རོལ་མོ་བ་ ཆས་སུ་ཞུགས་པ་ བཞད་གད་པ་) ཚུ་མཛད། བཟོ་བོའི་རྒྱལཔོ་བི་ཤྭ་ཀརྨ་གིས་ ཟློས་གར་
གྱི་འཁྲབ་སྟེགས་གསརཔ་བཟོ་སྐྲུན་མཛད་དེ་ ལྷའི་གཡུས་ཁར་ཟློས་གར་གྱི་འཁྲབ་སྟོན་འབདཝ་ད་ ལྷ་ཚུ་
གི་སེམས་ལུ་ཚད་མེད་པའི་སྤྲོ་བ་འཕེལ་ཏེ་ དགའ་མགུ་ཡི་རང་གི་སྒོ་ལས་ ལྷ་ཚངས་པ་ལུ་བཀྲིན་དགའ་
ཚོར་ཚུ་ཕུལ་ནུག།
དེ་ལས་ ལྷ་ཚངས་པ་གིས་འཇིག་རྟེན་འཛམ་བུ་གླིང་ལུ་ ཟློས་གར་གྱི་རིག་གཞུང་འདི་ དར་ཚུགསཔ་ཅིག་
འབད་དགོ་པས་ ཟེར་བའི་ཐུགས་བཞེད་གནང་སྟེ་ གདུལ་བྱ་གཟིགསཔ་ད་ བྷ་ར་ཏ་མུ་ནི་ཟེར་ཞུ་མི་འདི་
སྣོད་ལྡན་ཅིག་སྦེ་གཟིགས་ཏེ་ འཛམ་བུ་གླིང་གི་མི་འདི་ཚུ་ལུ་ སེམསགསོ་འབད་ནིའི་དོན་ལུ་ ཟློས་གར་
གྱི་རིག་བྱེད་འདི་ ཁོ་གི་ཕྱག་ལུ་གནང་ནུག། དེ་ལས་བྷ་ར་ཏ་མུ་ནི་གིས་ སྤྱི་ལོ་མ་འཐོན་པའི་གོང་གི་ལོ་
 ཡས་མས་དེ་ཅིག་ཁར་ ཟློས་གར་གྱི་ངོ་བོ་སྟོན་པའི་ གཞུང་ཅིག་གསར་རྩོམ་མཛད་གནང་ཞིན་ན་
འཛམ་བུའི་གླིང་ལུ་ཟློས་གར་གྱི་རིག་གཞུང་སྤེལ་ཏེ་ དར་ཁྱབ་མཛད་གནང་ནུག དེ་འབདཝ་ལས་ ང་
བཅས་རའི་སྟོན་པ་ཐུགས་རྗེ་ཅན་ འཇིག་རྟེན་གྱི་ཁམས་ལུ་མ་འབྱོན་པའི་ཧེ་མ་ལས་ འཛམ་བུ་གླིང་ལུ་ཟློས་
གར་གྱི་རིག་གཞུང་འདི་ སྤྱི་ཚོགས་ནང་ དར་ཁྱབ་བྱུང་ཡོདཔ་སྦེ་བཤདཔ་ཨིན་པས།
གཉིས་པ། དམ་པའི་ཆོས་དང་འབྲེལ་བའི་ཟློས་གར་ ཡང་ན་ གླུ་གཞས་ཀྱི་རིགས་དར་ཚུལ་འདི་ཡང་ ཧེ་
མ་ མི་ཚུ་ཚེ་ལོ་བརྒྱད་ཁྲི་ཐུབ་པའི་དུས་ལུ་ རྣམ་འདྲེན་དང་པ་སངས་རྒྱས་འཁོར་བ་འཇིག་ འཇིག་རྟེན་
འཛམ་བུ་གླིང་ལུ་བྱོན་ཏེ་ གདུལ་བྱའི་ཁམས་དབང་ བསམ་པ་དང་འཁྲིལ་བའི་ ཆོས་ཀྱི་འཁོར་ལོ་ཚུ་རིམ་པ་
བཞིན་དུ་བསྐོར་གནང་བའི་སྐབས་ལུ་ ཐེག་ཆེན་བྱང་ཆུབ་སེམས་དཔའི་ཆོས་ཀྱི་གླུ་ཚིགས་སུ་བཅད་པ་ཚུ་བྱུང་
ཡོདཔ་དང་ ཚེ་ལོ་བཞི་ཁྲི་ཐུབ་པའི་དུས་ལུ་ སངས་རྒྱས་གསེར་ཐུབ་ འཇིག་རྟེན་འདི་ནང་བྱོན་པའི་སྐབས་
ལུ་དག་པ་ས་གསུམ་ (ས་བརྒྱད་པ་མི་གཡོ་བ། དགུ་པ་ལེགས་པའི་བློ་གྲོས། བཅུ་པ་ཆོས་ཀྱི་སྤྲིན་)
ནང་ཡོད་པའི་གླུ་གཞས་ཚུ་བྱུང་ཡོདཔ་སྦེ་བཤདཔ་ཨིན་པས།
དེ་གི་ཤུལ་ལས་ ཚེ་ལོ་ཉིས་ཁྲི་གི་དུས་ལུ་ རྣམ་འདྲེན་གསུམ་པ་ རྒྱལ་བ་འོད་སྲུང་འཛམ་བུ་གླིང་ལུ་བྱོན་
ཏེ་ མངོན་པར་རྫོགས་པར་སངས་རྒྱས་ཞིནམ་ལས་ འོད་གསལ་ཆོས་སྐུའི་མགུར་གླུ་ལ་སོགས་པ་བྱུང་རང་ལུགས་གླུ་གཞས་ཀྱི་སྐོར། 
ཡོདཔ་དང་ བཤད་མཛོད་ཡིད་བཞིན་ནོར་བུ་ལས། ཆོས་གླུ་རིང་མོ་བཙུན་པའི་གླུ། །བཅོམ་ལྡན་ཤཱཀ་ཐུབ་རིང་
ལ་བྱུང་།། ཟེར་གསུང་དོ་བཟུམ་སྦེ་ རྩོད་ལྡན་ཚེ་ལོ་བརྒྱ་པའི་དུས་ལུ་ བདག་ཅག་གི་སྟོན་པ་ ཐབས་
མཁས་ལ་ཐུགས་རྗེ་མཚུངས་པ་མེད་པ་ མཉམ་མེད་ཤཱཀྱའི་རྒྱལ་པོ་མཆོག་ དང་པོ་ བྱང་ཆུབ་མཆོག་ཏུ་
ཐུགས་བསྐྱེད་ བར་དུ་ བསྐལ་ཆེན་གྲངས་མེད་གསུམ་གྱི་རིང་ལུ་ བསོད་ནམས་དང་ཡེ་ཤེས་ཀྱི་ཚོགས་
གཉིས་བསགས། མཐར་ བསྐལ་བཟང་གི་སངས་རྒྱས་སྟོང་ མངོན་པར་རྫོགས་པར་འཚང་རྒྱ་བའི་གནས་
རྒྱ་གར་རྡོ་རྗེ་གདན་ བྱང་ཆུབ་ཤིང་གི་དྲུང་དུ་ སྲོད་ལ་བདུད་བཏུལ་ དགུང་ལ་མཉམ་པར་བཞག་ ཐོ་རངས་
མངོན་པར་རྫོགས་པར་སངས་རྒྱས་ཏེ་ ཞག་བདུན་ཕྲག་བདུན་གྱི་རྒྱབ་ལས་ ཝཱ་ར་ཎ་སི་ལུ་ ཆོས་ཀྱི་འཁོར་
ལོ་དང་པ་བསྐོར་གནང་ཞིནམ་ལས་ཚུར་ གདངས་རིང་བཙུན་པའི་གླུ་ ཟེར་མི་འདི་བྱུང་ཡོདཔ་སྦེ་ བཤད་
སྲོལ་ཡོདཔ་ཨིན་པས།
སངས་རྒྱས་བཅོམ་ལྡན་འདས་ སྐུ་མྱ་ངན་ལས་འདས་ཏེ་ ལོ་  དེ་ཅིག་སོང་བའི་ཤུལ་མར་ རྒྱ་གར་
འཕགས་པའི་གཡུས་ཁར་ གྲུབ་པ་ལུ་མངའ་བརྙེས་པའི་སྐྱེས་ཆེན་དམ་པ་ གྲུབ་ཆེན་  བྱོན་པའི་ནང་
ལས་ གྲུབ་བརྒྱའི་སྤྱི་མེས་ དཔལ་ས་ར་ཧ་པའི་ཞལ་ལས་གསུངས་པའི་ དོ་ཧ་མཛོད་ཀྱི་མགུར་གླུ་ཚུ་བྱུང་
ཡོདཔ་དང་། དེ་གི་ཤུལ་ལས་ སྤྱི་ལོ་  ལུ་ སངས་རྒྱས་གཉིས་པ་ གུ་རུ་པདྨ་འབྱུང་གནས་
མཆོག་ བོད་ལུ་མ་བྱོན་པའི་ཧེ་མ་ སྨན་ལྗོངས་ཀྱི་རྒྱལ་ཁབ་འདི་ནང་ལུ་ སྐུ་དངོས་དང་རྫུ་འཕྲུལ་གྱི་ཐོག་
ལས་ སྔ་ཕྱི་ལན་ཐེངས་མང་རབས་ཅིག་བྱོན་ཏེ་ ང་བཅས་རའི་རྒྱལ་ཁབ་འདི་ སྦས་ཡུལ་ལུ་བྱིན་གྱིས་
བརླབས་གནང་བའི་སྐབས་དང་ ཤུལ་ལས་ བལ་ཡུལ་བརྒྱུད་དེ་ བོད་གངས་ཅན་གྱི་ལྗོངས་ལུ་ སྤྱི་ལོ་
 དེ་ཅིག་ལུ་འབྱོནམ་ད་ ཨོ་རྒྱན་གུ་རུ་རིན་པོ་ཆེ་ བོད་ལུ་བཞུགས་པའི་སྐུ་རིང་ལུ་ སྔགས་གླུ་སྡེ་
བཞི་དང་ རྒྱལ་པོའི་དགའ་གླུ་བཅུ་གསུམ་ ལ་སོགས་པ་ཚུ་ དུས་རབས་བརྒྱད་པའི་ནང་ལས་བྱུང་ནུག།
དེ་ལས་ རིམ་པ་བཞིན་དུ་ དུས་རབས་བཅུ་གཅིག་པའི་ནང་ རྣལ་འབྱོར་གྱི་དབང་ཕྱུག་ རྗེ་བཙུན་མི་ལ་རས་
པ་ - མཆོག་གིས་ མཛད་པའི་མགུར་འབུམ་དང་ དུས་རབས་  པའི་ནང་ སྙིང་ཐིག་
བསྟན་པའི་བདག་པོ་ རྒྱལ་བ་ཀློང་ཆེན་རབ་འབྱམས་ - མཆོག་གིས་མཛད་པའི་ མགུར་གླུ་
སུམ་ཅུ་ལ་སོགས་པ་བྱུང་ནུག།
འབྲུག་རྒྱལ་ཁབ་ནང་གླུ་གཞས་དར་ཚུལ།
འཇིག་རྟེན་འཛམ་བུ་གླིང་གི་འགྲོ་ལུགས་དང་མཐུནམ་སྦེ་ འབྲུག་རྒྱལ་ཁབ་ནང་ཡང་ མིའི་འགྲོ་བ་ཆགས་ སློབ་རིམ་ པ། སློབ་ཚན་དང་པ།
པའི་ནམ་དུས་ལས་ར་ གླུ་གཞས་འདི་ རང་གཤིས་རང་ཆས་ཀྱི་ཚུལ་ལུ་དར་ཡོདཔ་ཨིན་པས། དེ་ཡང་ ཧེ་
མའི་དུས་ཀྱི་མི་ཚུ་གིས་ སྣང་བ་གང་ཤར་གྱི་ཐོག་ལས་ དབྱངས་ག་འཐོབ་སྦེ་འཐེནམ་ལས་ སྒྲ་
གདངས་ཙམ་བྱུང་། སྒྲ་གདངས་ཀྱི་འགྲོས་འདི་ དབྱངས་ཨིནམ་དང་དབྱངས་འདི་ ཡར་འཕེལ་ཞིནམ་ལས་
ཁ་སྐད་བྱུང་། དབྱངས་འདི་ལུ་ཚིག་སྦྱརཝ་ད་ གླུ་དང་སྙན་ངག་ཚུ་བྱུང་ཡོདཔ་དང་ དེ་ལས་ རིམ་པ་བཞིན་
དུ་ཡི་གུ་དར་ཏེ་ ཡིག་ཐོག་གི་སྙན་ངག་བྱུངམ་མ་ཚད་ དེ་ལུ་བརྟེན་ཏེ་ གླུ་པ་དང་སྙན་ངག་མཁས་པ་ཚུ་
ཡང་ བྱུང་ཡོད་མི་དེ་ རང་བཞིན་གྱི་གཤིས་ལུགས་ཅིག་ཨིན་པས།
དེ་ཡང་ སངས་རྒྱས་ཤཱཀྱ་ཐུབ་པ་མཆོག་ སྔོན་སློབ་པ་ལམ་གྱི་དུས་ལུ་ དག་པའི་སྐྱེ་བ་ལྔ་བརྒྱ་དང་ མ་
དག་པའི་སྐྱེ་བ་ལྔ་བརྒྱ་བཞེས་ཏེ་ བྱང་ཆུབ་ཀྱི་སྤྱོད་པ་བསྐྱངས་པའི་སྐབས་ལུ་ ཆོས་ཀྱི་རྒྱལ་པོ་དོན་གྲུབ་
ལ་སོགས་པའི་སྐུ་ཡི་སྐྱེ་བ་བཞེས་ཏེ་ ང་བཅས་རའི་རྒྱལ་ཁབ་ཀྱི་ས་གནས་ རི་བོ་དུན་ཏིང་ (ཕུན་ཚོགས་
གླིང་གི་ཉེ་འདབས་) དང་ དཔག་བསམ་ཁ་ཚུ་ནང་བྱོན་ཏེ་ འགྲོ་བའི་དོན་མཛད་པའི་སྐབས་དང་། དེ་
བཟུམ་སྦེ་ ཆོས་རྒྱལ་དྲི་མེད་ཀུན་ལྡན་མཆོག་ ནོར་བུ་དགོས་འདོད་དཔུང་འཇོམས་ དགྲ་ལུ་སྦྱིན་པ་བཏང་
བའི་རྐྱེན་གྱིས་ རྒྱལ་ཁྲིམས་ཀྱི་ཆད་པ་ཕོག་སྟེ་ ལོ་བཅུ་གཉིས་ཀྱི་རིང་བདུད་རི་ཧ་ཤང་ལུ་ མཐར་བཤུད་
བཏང་བའི་སྐབས་ལུ་ སྤུངས་ཐང་ཆ་འོག་ ཚ་ཆུ་ཕུའི་ས་གནས་ཚུ་ནང་ཕྱག་ཕེབས་ཏེ་ དཀའ་ཐུབ་སྤྱད་
གནང་བའི་ དུས་སྐབས་ལས་ར་ རྒྱལཔོ་དང་བཙུནམོ་སྲས་སྲསམོ་ཚུ་གིས་ འཐེན་གནང་བའི་གླུ་ཚུ་ཡོདཔ་
ཨིན།
དེའི་ནང་ལས་ ཡུམ་མནྡྷེ་བཟང་མོ་གིས་ སྲས་ལྕམ་སྲིང་གསུམ་དྲན་པའི་ཁ་འཐེན་ཚུ་ ཆུ་ལུ་བསྐྱལ་གཏང་
མིའི་ནང་། ཆུ་མཆོག་དར་དཀར་ལུས་ལ་གྱོན་པའི་ཆབ། །བཀྲེས་སྐོམ་དབུལ་ཕོངས་སེལ་བའི་བདུད་རྩིའི་ཆུ།
།དྭངས་ཤིང་རྒྱུན་ཆད་མེད་པ་བསིལ་བའི་ཆབ། །ཤིན་ཏུ་ཡིད་འོང་སྙན་པའི་སྒྲ་སྒྲོག་ཅིང་། །ཐག་རིང་ས་དེར་
འབྱོན་པའི་ལམ་ཁ་ན། །བདག་གི་ལྕམ་སྲིང་གསུམ་དང་འཕྲད་ལས་ཆེ། །འཕྲད་ན་ང་ཡི་འཕྲིན་འདི་ཁྱོད་ཀྱིས་
གསུངས། །ཡབ་ཡུམ་སྐུ་ཁམས་བཟང་ཞིང་བདེ་བར་ཡོད། །མཛེས་སྡུག་རིགས་ལྡན་གསུམ་གྱི་ཚེ་ལ་ཡང་།
།གློ་བུར་ནད་ཀྱི་བར་ཆད་མེད་ལས་ཆེ། །ཡབ་ཡུམ་སྲས་བཅས་བྲལ་ནས་ཡུན་རིང་བས། །ཡུན་རིང་བར་དུ་
ཐུགས་ཡིད་སྐྱོ་བ་བདེན། །སྙིང་དང་བྲལ་བའི་སྡུག་བསྔལ་བྱུང་ལགས་ཏེ། །ལན་གཅིག་ཐོག་ཏུ་མི་ཁུར་ཀ་
མེད་བྱུང་། །ལོ་ནི་བཅུ་གཉིས་འགྲོ་བ་མྱུར་དུ་ཡོད། །ཡབ་ཡུམ་སྲས་བཅས་མྱུར་དུ་མཇལ་བར་ཡོད།། ཟེར་
གསུངས་ཡོད་མི་དེ་གིས་ཡང་ དུས་དེའི་བསྒང་ལས་ར་ གླུ་གཞས་དར་ཡོདཔ་རྟོགས་ཚུགསཔ་ཨིན།
དེ་གི་ཤུལ་ལས་ རྫོགས་ཆེན་གྱི་སྟོན་པ་ སྤྲུལ་པའི་སྐུ་དགའ་རབ་རྡོ་རྗེ་མཆོག་ཡང་ ང་བཅས་རའི་རྒྱལ་རང་ལུགས་གླུ་གཞས་ཀྱི་སྐོར། 
ཁབ་ཀྱི་ལྷོ་མཚམས་ཀྱི་ས་གནས་ལྷ་མོའི་རྫིང་ཁ་(ཀཱ་ལི་ཁོ་ལ) ཚུ་ནང་བྱོན་ཏེ་ དམ་ཆོས་རྫོགས་པ་ཆེན་པོའི་
ཆོས་ཀྱི་འཁོར་ལོ་བསྐོར་གནང་བའི་སྐབས་ལུ་ གསང་སྔགས་རྡོ་རྗེ་ཐེག་པའི་ རྡོ་རྗེའི་ཐོལ་གླུ་ཚུ་བྱུང་ཡོདཔ་
ཨིནམ་ ཤུགས་ཀྱིས་ཤེས་ཚུགས་པའི་ཁར། དུས་རབས་བདུན་པའི་ནང་ འཕགས་མཆོག་ཕྱག་ན་པདྨྨོ་
མིའི་ཤ་གཟུགས་ལུ་འབྱོན་མི་ སྤྲུལ་པའི་ཆོས་རྒྱལ་སྲོང་བཙན་སྒམ་པོ་མཆོག་གིས་ མཐའ་འདུལ་ཡང་
འདུལ་གྱི་གཙུག་ལག་ཁང་ བརྒྱ་རྩ་ལ་སོགས་པ་བཞེངས་གནང་མིའི་གྲས་ལས་ ང་བཅས་རའི་རྒྱལ་ཁབ་ནང་
ཡང་ སྤ་གྲོ་སྐྱིར་ཆུ་ལྷ་ཁང་དང་ བུམ་ཐང་བྱམས་པ་ལྷ་ཁང་ཚུ་ བཞེངས་གནང་ཞིནམ་ལས་ཚུར། ནང་
པའི་ཆོས་ཀྱི་བསྟན་པ་དར་ནི་འགོ་བཙུགས་ཏེ་ མི་ཚུ་གིས་དཀོན་མཆོག་གསུམ་ངོ་ཤེསཔ་དང་ ཁ་ལས་མ་ཎི་
བགྱང་ཤེསཔ་ཙམ་བྱུང་ཡོདཔ་ལས་ ནང་པའི་ཆོས་དང་འབྲེལ་བའི་ གླུ་གཞས་ཚུ་དར་ནི་འགོ་བཙུགས་ནུག།
དེ་ལས་ དུས་རབས་བརྒྱད་པའི་ནང་ བུམ་ཐང་ལྕགས་མཁར་རྒྱལཔོ་སིནྡ་ར་ཛ་ལུ་ ཤེལ་གིང་དཀར་པོ་
ལ་སོགས་པའི་ལྷ་འདྲེའི་ཆད་པ་ཕོག་སྟེ་ སྨན་བཅོས་རིམ་གྲོ་ག་ཅི་གིས་ཡང་ དྲག་མ་བཏུབ་པར་
གཤགས་ནི་ལུ་ལྷོདཔ་ད་ སྔོན་གྱི་སྨོན་ལམ་དང་ ལྷོ་མོན་གྱི་ལྗོངས་འདི་ནང་སྐྱེ་མི་ འགྲོ་བ་སེམས་ཅན་
སྤྱི་མཐུན་གྱི་བསོད་ནམས་གཉིས་ དགུང་འཛོམས་པའི་མཐུ་ལས་བརྟེན་ ས་གསུམ་ན་འགྲན་ཟླ་དང་བྲལ་
བའི་རིགས་སྔགས་འཆང་བ་ ཨོ་རྒྱན་གྱི་སློབ་དཔོན་ཆེན་པོ་པདྨ་སམྦྷ་བ་མཆོག་ བལ་ཡུལ་ཡང་ལེ་ཤོད་ལུ་
བཞུགས་ཏེ་ཡོད་ས་ལས་ གདན་འདྲེན་ཞུཝ་བཞིན་དུ་ སྤྱི་ལོ་  ལུ་མོན་བུམ་ཐང་ལུ་བྱོན་ཏེ་
ཤེལ་གིང་དཀར་པོ་གིས་གཙོས་པའི་ ལྷ་འདྲེ་མཐུ་སྟོབས་ཅན་ཚུ་ག་ར་ དམ་ལུ་བཏགས་ཞིནམ་ལས་
རྒྱལཔོ་སྙུང་གཞི་ལས་གྲོལ་བའི་སྐབས་ལུ་ རྒྱལ་བློན་བཙུནམོ་དང་ མངའ་འབངས་མི་སེར་ཡོངས་ཀྱིས་
བཀའ་དྲིན་གཏང་རག་གི་མཆོད་པ་ཕུལ་བའི་དུས་ལུ་ གླུ་གཞས་ཀྱི་རིགས་ཚུ་ཡང་གཟིགས་འབུལ་ཕུལ་ཡོདཔ་
དང་། དེ་གི་ཤུལ་ལས་་རྒྱན་རིན་པོ་ཆེ་གིས་ བྲག་དམར་རྡོ་རྗེ་བརྩེགས་པའི་གུར་ཁང་ནང་ལུ་ རྫོགས་པ་ཆེན་
པོ་གསལ་བའི་མེ་ལོང་གི་ཆོས་གསུངས་ཏེ་ རྒྱལ་བློན་འཁོར་བཅས་སྨིན་གྲོལ་གྱི་ལམ་ལུ་ བཀོད་གནང་བའི་
དུས་སྐབས་ལུ་ སྔགས་གླུ་སྡེ་བཞི་ཚུ་ཡང་དར་ནི་འགོ་བཙུགས་ཡོདཔ་ཨིནམ་ཧ་གོ་ཚུགས་པས།
དེ་ལས་རིམ་པ་བཞིན་དུ་ ཤེས་རིག་གི་སྒྱུ་རྩལ་ལ་སོགས་པ་ དར་ནི་འགོ་བཙུགསཔ་དང་གཅིག་ཁར་
ཡོངས་གྲགས་ཅན་གྱི་གླུ་གཞས་ ཧད་ལུང་རྒྱུད་བཞིའི་ནང་ལུ་ ཧཱ་པའི་ཨའུ་ས་དང་། བུམ་ཐང་སྡེ་བཞི་ལུ་
ཨ་ཞེ་ལྷ་མོའི་ཟློས་གར། གདུང་སམ་པདྨ་དགའ་ཚལ་ཕྱོགས་ལུ་དར་བའི་གདུང་བསམ་པའི་ཁོ་རེ། མོང་སྒར་
ཆ་འོག་ རྩ་མང་གཡུས་ཚན་ལས་དར་བའི་ཨ་ལོ། བཀྲ་ཤིས་སྒང་ཆ་འདུས་ མེ་རག་དང་སག་སྟེང་གི་རྒེད་
འོག་གཉིས་ནང་ཨ་ཅོ་ལྷ་མོ། མགར་ས་ཆ་འོག་ལ་ཡག་ལས་ ལ་ཡག་པའི་ཨའུ་ས། དར་དཀར་ནང་ལུ་ སློབ་རིམ་ པ། སློབ་ཚན་དང་པ།
ཡོངས་གྲགས་ཡོད་པའི་གཤམ་གཤམ་རྡོ་ལེབ་ལ་སོགས་པ་ རང་སོའི་ཕ་མེས་ཀྱི་ ཆོས་དང་ལམ་སྲོལ་གྱི་
གོམས་གཤིས་དང་འཁྲིལ་ཏེ་ དར་ཁྱབ་འགྱོ་བའི་ཁར་ གཞན་ཡང་ རྩང་མོ་དང་། བློ་ཟེ། སྤར་བཤད་
དང་། ཁ་བཤད། མདའ་རྐྱབ་སར་མདའ་ཁ་བསློག་ནི་དང་ ཞིང་རྨོ་སར་གླང་སྐུལ་འཐེན་ནི་ལ་སོགས་པ་
དར་ཁྱབ་བྱུང་ཡོདཔ་ཨིན་པས།
དྲི་བ།
གླུ་གཞས་ལས་བརྟེན་ཏེ་ ཚེ་འདི་ཕྱིར་གཉིས་ལུ་ ཕན་པ་ཡོད་ཚུལ་གྱི་སྐོར་ལས་ བཤད་པ་རྐྱབ།
གླུ་གཞས་ཡུལ་དུས་དང་བསྟུན་རྐྱབ་དགོཔ།
འཇིག་རྟེན་པའི་དཔྱེ་གཏམ་ལས། དུས་ཚོད་དང་བསྟུན་པའི་ཟས་ཟ། །ནམ་དུས་དང་བསྟུན་པའི་གོ་གྱོན།།
ཟེར་སླབ་སྲོལ་ཡོད་དོ་བཟུམ་སྦེ་ ལཱ་དང་བྱ་བ་ག་ཅི་ར་འབད་རུང་ དུས་ཚོད་གནས་སྟངས་དང་ འབད་སའི་
ཡུལ་དང་འཁྲིལ་ཏེ་འབད་བ་ཅིན་ འཇའ་ཆི་ཆི་དང་ མཛེས་ཏོག་ཏོ་མཐོང་མི་འདི་རང་བཞིན་ཅིག་ཨིན། དེ་
བཟུམ་སྦེ་ གླུ་གཞས་ཀྱི་རིགས་ ག་ཅི་ར་རྐྱབ་རུང་ ཕུལ་སའི་ཡུལ་དང་ ས་གནས་ཀྱི་གནས་སྟངས་དང་
འཁྲིལ་ཏེ་རྐྱབ་པ་ཅིན་ གཞན་གྱི་ཡིད་དབང་འཕྲོག་ཚུགས་པའི་ཁར་ རང་གི་རྒྱུད་ལུ་ བསོད་ནམས་ཀྱི་
ཚོགས་ཚུ་ཡང་ ངམ་ངམ་ཤུགས་ཀྱིས་བསག་ཚུགས་ནིའི་དགོས་པ་ཚུ་ཡོདཔ་ཨིན། གླུ་གཞས་ལུ་ སྐུ་
བསོད་དབང་ཐང་ཅན་གྱི་གོངམ་ཚུ་གི་ སྐུ་མདུན་ལུ་འཐེན་ནིའི་གླུ་དང་ རྟོགས་པ་ཡོན་ཏན་ཅན་གྱི་བླམ་ཚུ་གི་
སྐུ་མདུན་ལུ་འཐེན་ནིའི་གླུ་ དགའ་དགའ་སྤྲོ་སྤྲོ་སྦེ་སྡོད་པའི་ནམ་དུས་ལུ་འཐེན་ནིའི་གླུ་གཞས་ ལ་སོགས་
པ་ལེ་ཤ་ཡོདཔ་ལས་ དེ་ཚུ་ཡུལ་དང་བསྟུན་ཏེ་རྐྱབ་དགོཔ་ཨིན།
དེ་ཡང་ དང་པ། མི་དབང་རྒྱལཔོ་དང་ ཆེ་མཐོའི་གོ་གནས་འཆང་མི་ དཔོན་ཁག་ཚུ་གི་སྐུ་མདུན་ལུ་
ཕུལ་ནིའི་ གླུ་གཞས་ཨིན་པ་ཅིན། བཤད་མཛོད་ཡིད་བཞིན་ནོར་བུ་ལས། ཁྱུང་ཆེན་ནམ་མཁར་ལྡིང་བའི་གླུ།
།མི་དབང་རྒྱལ་པོའི་སྤྱན་སྔར་བླངས། །ཟེར་གསུང་མི་དང་ དཔྱེ་གཏམ་ལས། ཁྱུང་སྒོ་ངའི་ནང་ལས་རྩལ་
དྲུག་རྫོགས།། ཟེར་སླབ་སྲོལ་ཡོད་དོ་བཟུམ་ བྱའི་རྒྱལཔོ་ཁྱུང་ཆེན་འདི་ གནམ་འཕང་གཅོད་པའི་སྐབས་ལུ་
གཤོག་རྩལ་ངོམས་པའི་སྒོ་ལས་ སྟོབས་ཤུགས་དང་ལྡནམ་སྦེ་ འདབ་ཆགས་ཀྱི་རིགས་ ག་ར་ཟིལ་གྱིས་
གནོན་ཏེ་ འཕུར་ལྡིང་འབད་དོ་བཟུམ་སྦེ་ སྐུ་བསོད་དབང་ཐང་དང་ སྟོབས་འབྱོར་མངའ་ཐང་རྒྱས་པའི་རང་ལུགས་གླུ་གཞས་ཀྱི་སྐོར། 
རྟགས་དང་རྟེན་འབྲེལ་ཚང་བའི་གླུ་གཞས་ཀྱི་རིགས་ཚུ་ཕུལ་དགོཔ་ཨིན།
གཉིས་པ། སངས་རྒྱས་མིའི་གཟུགས་སུ་སྤྲུལ་ཏེ་འབྱོན་མི་ མཚན་ལྡན་བླམ་ཚུ་གི་སྐུ་མདུན་ལུ་ ཕུལ་
ནིའི་གླུ་གཞས་ཨིན་པ་ཅིན། བཤད་མཛོད་ཡིད་བཞིན་ནོར་བུ་ལས། སེང་ཆེན་གངས་ལ་འགྱིང་བའི་གླུ།
།མཚན་ལྡན་བླ་མའི་སྤྱན་སྔར་བླངས།། ཟེར་གསུས་མི་དང་ རླུང་རྟའི་བསང་མཆོད་ལས། དུང་སེང་གཡུ་ཡི་
རལ་པ་ཅན། །དཔའ་རྩལ་ཆེ་བའི་དགྲ་ལྷ་བསང་།། ཟེར་གསུང་དོ་བཟུམ་ གཅན་གཟན་གྱི་རྒྱལཔོ་སེངྷེ་
དཀརམོ་འདི་ ག་ནི་བ་མཐོ་བའི་གངས་རི་ཚུ་མགུ་ལས་ཕར་ གཡུ་རལ་རྒྱས་ཤིང་ དཔའ་བའི་རྩལ་དྲུག་
ལུས་ལུ་ཚང་སྟེ་ འགྱིང་ཉམས་དང་ལྡན་པའི་སྒོ་ལས་ གཅན་གཟན་དང་རི་དྭགས་ཀྱི་རིགས་ཚུ་ ཟིལ་གྱིས་
གནོན་དོ་བཟུམ་སྦེ་ ཆོས་མིན་ཆོས་པའི་གཟུགས་སུ་བརྫུས་མི་ཚུ་དང་ དམ་ཉམས་ལོག་ལྟ་ཅན་ཚུ་ ག་ར་
ཟིལ་གྱིས་གནོན་ཞིན་ན་ རྟོགས་པ་དང་ཐུགས་རྗེ་རང་རྒྱུད་ལུ་ཤར་ཏེ་ ཕྲིན་ལས་རྣམ་པ་བཞིའི་སྒོ་ལས་
སེམས་ཅན་གྱི་དོན་མཛད་པའི་ རྟགས་དང་རྟེན་འབྲེལ་ཚང་བའི་ གླུ་གཞས་ཀྱི་རིགས་ཚུ་ཕུལ་དགོཔ་ཨིན།
གསུམ་པ། ཕམ་དང་བུ་ཚུ་ མི་རྒན་ཤོས་ཚུ་གི་གདོང་ཁར་རྐྱབ་ནིའི་གླུ་གཞས་ཨིན་པ་ཅིན། བཤད་མཛོད་
ཡིད་བཞིན་ནོར་བུ་ལས། སྟག་ཕྲུག་ནགས་ལ་འཕྱོ་བའི་གླུ། །ཕ་བུ་རྒན་རིམ་ཚོགས་སར་བླངས།། ཟེར་
གསུང་དོ་བཟུམ་ ལུས་ཀྱི་སྤུ་ཁ་ག་ནི་བ་མཛེས་པའི་སེམས་ཅན་སྟགམོ་དང་ སྟག་གི་ཕྱུག་གུ་ཚུ་ནགས་ཚལ་
ནང་ལས་ཕར་འཁྱམས་པའི་སྐབས་ གཅན་གཟན་གཞན་གྱིས་གནོད་པའི་སྡུག་བསྔལ་མེད་པར་ དཔའ་
ཉམས་དང་ལྡནམ་སྦེ་འཁྱམ་དོ་བཟུམ་སྦེ་ ཕྱི་ནང་གསང་གསུམ་གྱི་རྐྱེན་བར་ཆད་ག་ནི་ཡང་མེད་པར་ དགའ་
སྐྱིད་སྤྲོ་གསུམ་གྱི་ངང་ལུ་ དགའ་ཉམས་དང་ལྡནམ་སྦེ་སྡོད་ནིའི་ རྟགས་དང་རྟེན་འབྲེལ་ཚང་བའི་ གླུ་
གཞས་ཀྱི་རིགས་ཚུ་འཐེན་དགོཔ་ཨིན།
བཞི་པ། ཕམ་དང་སྤུན་ཆ་ཚུ་འཛོམ་སར་རྐྱབ་ནིའི་གླུ་གཞས་ཨིན་པ་ཅིན་ བཤད་མཛོད་ཡིད་བཞིན་ནོར་བུ་
ལས། ངང་ངུར་མཚོ་མཐའ་བསྐོར་བའི་གླུ། །ཕ་སྤུན་རྩིབས་མ་གཤིབས་སར་བླངས།། ཟེར་གསུང་དོ་བཟུམ་
སྦེ་ བྱ་ངངཔ་དང་ངུར་པ་ཕོ་མོ་ཚུ་ རྒྱ་མཚོ་གི་མཐའ་མ་ལས་ཕར་ སྐོར་ར་རྐྱབ་སྟེ་དགའ་སྤྲོ་སྒྱུར་དོ་སྦེ་
ཕམ་དང་སྤུན་ཆ་ག་ར་འཛོམས་ཏེ་ ན་ཚ་དང་སྡུག་བསྔལ་མེད་པར་ དགའ་སྐྱིད་ཀྱི་ཉམས་སྐྱོང་ནིའི་ རྟགས་
དང་རྟེན་འབྲེལ་ཚང་བའི་གླུ་གཞས་ཀྱི་རིགས་ཚུ་འཐེན་དགོཔ་ཨིན། སློབ་རིམ་ པ། སློབ་ཚན་དང་པ།
ལྔ་པ། ཨའི་དང་མོ་སྤུན་འཛོམ་སར་རྐྱབ་ནིའི་གླུ་གཞས་ཨིན་པ་ཅིན། བཤད་མཛོད་ཡིད་བཞིན་ནོར་བུ་ལས།
མ་ཕམ་གཡུ་མཚོ་འཁྱིལ་བའི་གླུ། །མ་སྲིང་སྐྱིད་པའི་གསེབ་ཏུ་བླངས།། ཟེར་གསུང་དོ་བཟུམ་སྦེ་ གངས་
ཏི་སི་གི་རྩ་བར་འཁྱིལ་ཏེ་ཡོད་མི་ མ་ཕམ་གཡུ་མཚོ་འདི་ ག་ནི་བ་གཏིང་ཟབ་པའི་ཁར་རྒྱ་ཆེ་ཏོག་ཏོ་དང་
དྭངས་ཞིང་གཙང་བ་ལ་སོགས་པའི་ ཁྱད་ཆོས་དང་ལྡནམ་ལས་ གསེར་མིག་ཉ་མོ་ཚུ་རང་བཞིན་ཤུགས་ཀྱིས་
འཁོར་ཏེ་ འཁྱུག་རྩལ་རྒྱས་དོ་བཟུམ་སྦེ་ རང་གི་དྲིན་ཅན་ཕམ་དང་ བརྩེ་གདུང་དང་ དག་སྣང་ཆེ་བའི་ཨ་
ཞེམ་དང་སྲིངམོ/ནུམོ་ཚུ་གཅིག་ཁར་འཛོམས་ཏེ་ ཕན་ཚུན་བྱམས་པ་དང་བརྩེ་གདུང་ དག་སྣང་དང་དམ་ཚིག་
འགྱུར་བ་མེདཔ་སྦེ་གནས་ནིའི་ རྟགས་དང་རྟེན་འབྲེལ་ཚང་བའི་གླུ་གཞས་ཀྱི་རིགས་ཚུ་འཐེན་དགོཔ་ཨིན།
དྲུག་པ། བརྒྱད་གཉིས་ལང་ཚོ་ལྡན་ཞིང་ ཆགས་པ་གིས་ར་བཟི་བའི་ ན་གཞོན་ཕོ་མོ་ཚུ་འཛོམས་པའི་
སྐབས་ བུཚ་གཞོནམ་དང་བུམོ་གཞོནམ་ཚུ་ཆ་བསྒྲིགས་ཞིནམ་ལས་ དགའ་བའི་ཧིང་གཏམ་བཤད་ བརྩེ་
བའི་ལྟག་ཀོ་བསྐྱོར་ ཞིམ་པའི་འུ་བཀལ་ཞིན་ན་ སྤྲོ་བ་བཏོན་ཏེ་སྡོད་པའི་གནས་སྟངས་དང་འཁྲིལ་བའི་གླུ་
གཞས་ཚུ་ཨིན་པ་ཅིན། བཤད་མཛོད་ཡིད་བཞིན་ནོར་བུ་ལས། ངང་པ་མཚོ་མཐའ་བསྐོར་བའི་གླུ། །ཕོ་གཞོན་
མོ་གཞོན་ཚོགས་སར་བླངས། །ཟེར་གསུང་དོ་བཟུམ་ བྱ་ངངཔ་ཕོ་དང་མོ་ཚུ་ ཆ་བསྒྲིགས་ཏེ་དགའ་བ་དང་བརྩེ་
བའི་འདུ་ཤེས་ཀྱི་སྒོ་ལས་ མཚོའི་མཐའམ་བསྐོར་ཏེ་ སྤྲོ་བ་བཏོན་དོ་བཟུམ་མའི་གླུ་གཞས་ཀྱི་རིགས་ཚུ་
འཐེན་དགོཔ་ཨིན།
བདུན་པ། གཉེན་སྦྱོར་འབད་ཚར་མིའི་ ཨམ་སྲུ་དང་ཨའི། དེ་ལས་ བུ་གི་མནའམ་ཚུ་གི་བར་ན་ དགའ་
བ་དང་བརྩེ་བའི་གླུ་ཚུ་ མི་ཁྲོམ་འཛོམ་སར་མེན་པར་ གཞན་གྱིས་མ་གོཝ་སྦེ་སླབ་ནིའི་དོན་ལུ་ གསང་བ་
གི་ཐོག་ལས་ཟུར་ཁ་ལུ་ འཐེན་དགོ་པའི་གླུ་གཞས་ཀྱི་རིགས་ཚུ་ཨིན་པ་ཅིན་ བཤད་མཛོད་ཡིད་བཞིན་ནོར་
བུ་ལས། མཚན་དགུང་ཝ་མོ་ཟས་འཚོལ་གླུ། །མ་སྲུ་མནའ་མའི་གསེབ་ཏུ་བླངས།། ཟེར་གསུང་དོ་བཟུམ་
གནམ་ནུབ་མོ་སེམས་ཅན་འ་དོམ་ཚུ་ བཞེས་སྒོ་འཚོལ་བར་འགྱོཝ་ད་ སྐད་རྐྱབ་ཅི་ར་འགྱོ་དོ་བཟུམ་མའི་
གླུ་གཞས་ཀྱི་རིགས་ཚུ་འཐེན་དགོཔ་ཨིན།
གོང་ལུ་བཤད་དོ་བཟུམ་སྦེ་རྐྱབ་ཚུགས་པ་ཅིན་ གོངམ་ཐུགས་དགྱེས་ཏེ་རང་གི་བསམ་དོན་འགྲུབ་ཚུགས་ནི་དང་
ཕ་མ་སེམས་དགའ་སྟེ་བུ་གཞི་ཚོགས་བསགས་ བྱ་བ་ལམ་འགྲོ་ཚུ་རང་བཞིན་ཤུགས་ཀྱིས་འབྱུང་ནི་དང་རང་ལུགས་གླུ་གཞས་ཀྱི་སྐོར། 
སྤུན་ཆ་གི་བར་ན་མཐུན་ལམ་དང་ དམ་ཚིག་འགྱུར་བ་མེདཔ་ལས་ དག་སྣང་དང་བརྩེ་གདུང་སྔར་ལས་ཆེ་
གཉེན་གྲོགས་ཀྱི་བར་ན་ ཐ་དང་དམ་ཚིག་གཙངམ་ལས་ བུ་གཞི་དར་ཞིང་རྒྱས་ཚུགསཔ་ལ་སོགས་པའི་ཁེ་
ཕན་ཚུ་ཡོདཔ་ཨིན།
དྲི་བ།
གླུ་གཞས་ལུ་བརྟེན་ཏེ་ མི་ཚེ་འཚོ་སྐྱོང་འཐབ་ཚུགས་ནི་ཨིན་པས་ག ག་ཅི་སྦེ།
གླུ་གཞས་ཚུ་ཡུལ་དང་མ་འཁྲིལཝ་སྦེ་རྐྱབ་མ་བཏུབ།
རྒྱལ་པོའི་ལུགས་ཀྱི་བསྟན་བཅོས་ལས། ཤིན་ཏུ་བདེན་པའི་གཏམ་ཡིན་ཡང་། །ཡུལ་དང་དུས་ལ་མ་བསྟུན་
ན། །གཞན་གྱི་རྣ་
བར་མི་འཇེབས་པས། །རན་པར་སྨྲ་བ་མཆོག་ཏུ་མཛེས།། ཟེར་སྤྱིར་བཏང་བློ་སླབ་ཐངས་དང་འབྲེལ་བའི་
ལེགས་བཤད་སྦེ་གསུངས་ཡོདཔ་བཟུམ་ གླུ་གཞས་ཀྱི་སྐབས་ལུ་ཡང་ རྐྱབ་ས་དང་འཐེན་སའི་ཡུལ་དང་མ་
མཐུནམ་སྦེ་ ག་མནོ་སར་རྐྱབ་པ་ཅིན་ སྐྱོན་དང་ཉེས་པ་ལེ་ཤ་ཡོདཔ་ཨིནམ་ལས་ འོག་ལུ་བཀོད་དེ་ཡོད་
མི་ སྒྲིག་གཞི་དང་འཁྲིལ་ཏེ་རྐྱབ་དགོཔ་ཨིན།
དང་པ། སྐྱིད་སར་སྡུག་གླུ་འཐེན་མ་བཏུབ།
བཤད་མཛོད་ཡིད་བཞིན་ནོར་བུ་ལས། སྐྱིད་སར་སྡུག་གླུ་མི་བླང་ཞིང་།། ཟེར་གསུང་དོ་བཟུམ་སྦེ་ གོངམ་
དཔོན་གཡོག་དང་ ཕམ་དང་བུ་གཞི་ འཆམ་མཐུནམ་ཚུ་འཛོམས་ཏེ་ ལོ་དུས་ཀྱི་གསོལ་མཆོད་རེ་ཕུལ་བའི་
སྐབས་དང་། ལོ་གསར་དང་ཁྲུས་འབབ་ལ་སོགས་པའི་བཀྲ་ཤིས་པའི་ཉིནམོ་དང་ དུས་ཆེན་དང་དགའ་སྟོན་
བཟུམ་ ལེགས་པའི་རྟེན་འབྲེལ་རྩིས་སྲུང་ཞུ་བའི་སྐབས་ ཨ་ལོ་དང་ སེམས་རེ་སྐྱོ་སོང་ རྨི་ལམ་ཙམ་གྱི་
མི་ཚེ་ ཟེརཝ་ལ་སོགས་པ་ སེམས་སྐྱོ་ནི་དང་ འཁྲུལ་སྣང་ལང་ནི་ དེ་བཟུམ་སྦེ་ སྡུག་བསྔལ་མྱ་ངན་
དང་འབྲེལ་བའི་གླུ་གཞས་ཚུ་ རྐྱབ་ནི་དང་འཐེན་ནི་སྤང་དགོཔ་ཨིན་པས།
གཉིས་པ། སྡུག་སར་སྐྱིད་གླུ་འཐེན་མ་བཏུབ།
ཇི་སྐད་དུ། སྡུག་སར་སྐྱིད་གླུ་མི་བླང་སྟེ།། ཟེར་གསུང་དོ་བཟུམ་སྦེ་ རོགས་གཞན་ ཕམ་དང་བུ་གཞི་ཁ་ སློབ་རིམ་ པ། སློབ་ཚན་དང་པ།
བྱལ་ གཟུགས་ཁར་ནད་གཞི་དང་ན་ཚ་ཕོག་ སེམས་ཁར་སྡུག་བསྔལ་ཚད་མེདཔ་མྱོངས་ཏེ་སྡོད་པའི་སྐབས་
འཇིག་རྟེན་པའི་དཔྱེ་གཏམ་ལས་ཡང་། ཁྱིམ་ཚང་བ་ཤི་རུང་མྱ་ངན་ཞག་གསུམ་བརྩི་དགོ། ཟེར་སླབ་སྲོལ་
ཡོད་དོ་བཟུམ་ རབ་བྱུང་པ་ཅིན་ མྱ་ངན་གྱི་སེམས་གསོ་རེ་འབད་ནི་མ་གཏོགས་ གཞན་སེམས་དགའ་བའི་
གླུ་ དགའ་བའི་ཉི་མ་ཤར་སོང་། །ཟེར་མི་དང་ ཨ་ཧོ་སྐལ་བ་བཟང་སོ། །ཟེརཝ་ལ་སོགས་པའི་དགའ་
སྤྲོ་དང་འབྲེལ་བའི་གླུ་འཐེན་ནི་ཚུ་སྤང་དགོཔ་ཨིན་པས།
གསུམ་པ། ཆེ་སར་ཆུང་གླུ་འཐེན་མ་བཏུབ།
ཇི་སྐད་དུ། ཆེ་སར་ཆུང་གླུ་མི་བླང་ཞིང་།། ཟེར་གསུང་དོ་བཟུམ་ ཆེཝ་དབང་ཆེན་དཔོན་དང་བླམ་ མི་རྒན་
ཤོསམ་ཚུ་འཛོམ་ས་ལུ་ ཨ་ལུ་ཆུང་ཀུ་སྣང་བ་གང་ཤར་སྦེ་སྡོད་པའི་སྐབས་འཐེན་ནིའི་ཞབས་ཁྲ་ ཆརཔ་
ཅིག་རྐྱབ་དོ་ཆེབ་ཆེབ་ཆེབ། ཟེར་མི་དང་ མགུ་ཏོ་ཕྱག་ལྟག་ ཟེར་མི་བཟུམ་ཚུ་འཐེན་ནི་སྤང་དགོཔ་ཨིན།
བཞི་པ། ཆུང་སར་ཆེ་གླུ་འཐེན་མ་བཏུབ།
ཇི་སྐད་དུ། ཆུང་སར་ཆེ་གླུ་མི་བླང་ངོ་།། ཟེར་གསུང་དོ་བཟུམ་ ཨ་ལོ་ཆུང་ཀུ་མེས་དང་འབྱུང་ཁུངས་མེད་མི་ཚུ་
འཛོམས་ཏེ་ དགའ་སྤྲོ་སྟོན་སའི་སྦུག་ན་ ཚིག་དང་གདངས་དབྱངས་ ག་ཅིའི་འཐད་ལས་དཔྱད་རུང་ལཱ་ཁག་
ཡོད་མི་ ནམ་མཁའ་སྤྲིན་མེད་དྭངས་པ་སེམས་རེ་དགའ།། བཟུམ་མའི་གཞུང་སྒྲ་དང་ གནས་ཆེན་ཙཱ་རི་སྐྱེས་
པའི་ བཟུམ་མའི་འབོད་སྒྲ་གི་རིགས་ཚུ་ རྐྱབ་ནི་དང་འཐེན་ནི་འདི་ཡང་ འོས་འབབ་མེདཔ་ལས་སྤང་
དགོཔ་ཨིན།
ལྔ་པ། མང་སར་ཉུང་གླུ་འཐེན་མ་བཏུབ།
ཇི་སྐད་དུ། མང་སར་ཉུང་གླུ་མི་བླང་འཚལ།། ཟེར་གསུང་དོ་བཟུམ་ ཁྲོམ་མི་མང་འཛོམས་ཏེ་དགའ་སྟོན་རྟེན་
འབྲེལ་ རྒྱས་ཤིང་རྒྱསཔ་སྦེ་རྩིས་སྲུང་ཞུ་བའི་སྐབས་ ཚིག་ཉུང་དྲགས་ཡོད་མི་དང་ ཡང་ན་ གླུ་གཞས་
ཀྱི་རིགས་ དག་པ་རེ་རྐྱངམ་གཅིག་འཐེན་ནི་འདི་སྤང་དགོཔ་ཨིན།རང་ལུགས་གླུ་གཞས་ཀྱི་སྐོར། 
དྲུག་པ། ཉུང་སར་མང་གླུ་འཐེན་མ་བཏུབ།
ཇི་སྐད་དུ། ཉུང་སར་མང་གླུ་མི་བླང་སྟེ། །ཟེར་གསུང་དོ་བཟུམ་ མི་རེ་རེ་གཉིས་གཉིས་རྐྱངམ་གཅིག་འཛོམས་
ཏེ་ རྟེན་འབྲེལ་སྡུད་སུ་ཅིག་བརྩི་བའི་སྐབས་ གླུ་གཞས་ཚིག་མངམ་དང་ ཡང་ན་ ལྟདམོ་ལྟ་མི་ག་ཡང་
མེད་རུང་ གླུ་གཞས་ལེ་ཤ་རྐྱབ་སྟེ་ སུན་ཁག་ཁ་བཟོ་ནི་འདི་ཡང་ འོས་འབབ་མེདཔ་ལས་སྤང་དགོཔ་
ཨིན།
བདུན་པ། སྐྱེ་རྒ་ན་འཆི་གླུ་འབྱུང་བའི་སྐབས་གླུའི་རིགས་འཐེན་ནི་སྤང་དགོཔ།
ཇི་སྐད་དུ། སྐྱེ་རྒ་ན་འཆི་གླུ་མི་བླང་། །ཟེར་གསུང་དོ་བཟུམ་ ཨམ་སྲུ་ཨ་ལོ་སྐྱེ་ནི་སྦེ་ ན་ཟུག་གིས་དྲེགས་
མ་ཚུགས་པར་ སྡོད་པའི་སྐབས་དང་ མི་ལོ་ན་རྒས་པའི་སྟབས་ཀྱིས་ ཧིང་སུབ་སྦ་སུབ་ལངས་ཏེ་སྡོད་པའི་
སྐབས་ སེམས་སུན་ཁག་ཁ་བཟོ་ནི་དང་ ནད་གཞི་གིས་ཟུན་ཏེ་ མལ་ཆ་ནང་ཨ་ལ་ཨ་ཙ་ཟེར་ སྡོད་པའི་
གནས་སྟངས་ཚུ་ནང་དང་། དེ་བཟུམ་སྦེ་ མི་ཤི་སྐྱེ་འཆི་རེ་ཕོག་སྦེ་ སེམས་ཁར་སྡུག་བསྔལ་བཟོད་མ་
ཚུགསཔ་མྱོངས་ཏེ སྡོད་པའི་གནས་སྐབས་ཚུ་ནང་ གླུ་གཞས་འཐེན་ནི་དང་ རྐྱབ་ནི་ཚུ་སྤང་དགོཔ་འདི་ག་
ནི་བ་གལ་ཆེཝ་ཨིན་པས།
དེ་འབདཝ་ལས་བརྟེན་ ཡ་རབས་བཟང་པོའི་སྤྱོད་པ་ལུ་ཞུགས་མི་ ན་གཞོན་ཚུ་གིས་ གླུ་གཞས་རྐྱབ་
ཆོགཔ་དང་ མ་ཆོག་པའི་རྣམ་གཞག་ཚུ་ ལེགས་ཤོམ་འབད་བརྟགས་ཤིང་དཔྱད་དེ་ སྤང་བླང་འབད་དགོཔ་
འདི་ག་ནི་བ་གལ་ཆེཝ་ཨིན་ནོ།། སློབ་རིམ་ པ། སློབ་ཚན་དང་པ།གླུ་གཞས་ཀྱི་དགོས་པ་དང་ཕན་ཡོན། 
སློབ་ཚན་གཉིས་པ།
གླུ་གཞས་ཀྱི་དགོས་པ་དང་ཕན་ཡོན།
གླུ་གཞས་ཀྱི་རིགས་ ག་ཅི་ར་ཨིན་རུང་ དགོས་པ་ཅིག་ཡོད་པའི་ཁར་ ལྷག་པར་དུ་ དམ་པའི་ཆོས་ཀྱི་དོན་
དང་ མཐུན་པའི་གླུ་གཞས་ཀྱི་རིགས་ རྐྱབ་པ་ཅིན་ དེ་ལུ་དགོས་པ་སྦོམ་ཡོདཔ་ཨིན། དེ་ཡང་བཤད་
མཛོད་ཡིད་བཞིན་ནོར་བུ་ལས། དཀོན་མཆོག་མཆོད་གླུས་བསོད་ནམས་གོང་དུ་འཕེལ། །དགེ་གླུ་རྣམས་ཀྱིས་
གླུ་ཡི་བྱིན་ཕོབ་ཅིང་། །མགྲོན་པོ་རྣམས་ཀྱི་དོགས་པ་གླུ་ཡིས་སེལ། །ཕོ་གཞོན་མོ་གཞོན་གླུ་ཡི་ཤན་འབྱེད་
དོ།། ཟེར་གསུང་དོ་བཟུམ་སྦེ་ དཀོན་མཆོག་གསུམ་ལུ་ གླུ་ཡི་མཆོད་པ་ཕུལ་བའི་བསོད་ནམས་ཀྱིས་ རང་
གི་རྒྱུད་ལུ་བསོད་ནམས་ཀྱི་ཚོགས་གོང་ལས་གོང་དུ་འཕེལ་ནི་དང་ དགེ་ཞིང་བཟང་བའི་གླུའི་རིགས་ཚུ་ཕུལཝ་
ལས་བརྟེན་ གླུ་ཡི་བྱིན་རླབས་ཚུ་རང་གི་རྒྱུད་ལུ་ཕབ་ནི་དང་། སྐུ་མགྲོན་གཙོ་བོ་གིས་གཙོས་པའི་མགྱོནམ་ཚུ་
དང་ ཕྱོགས་སོ་སོ་ལས་ལྟདམོ་བལྟ་བར་འོང་མི་ཚུ་གི་ སེམས་ཁར་ཡོད་པའི་དོགས་པ་འདི་ཚུ་ གླུ་གཞས་
འདི་གིས་བསལ་ཚུགས་པའི་ཁར། བུཚ་གཞོནམ་དང་བུམོ་གཞོནམ་ཚུ་གིས་ རང་སོའི་རིག་རྩལ་དང་བསྟུན་ཏེ་
གླུ་གཞས་ཁྱད་བརྗེས་ཞིནམ་ལས་ རིག་རྩལ་དང་ལྕོགས་གྲུབ་ག་དྲག་བལྟ་ཚུགསཔ་ ལ་སོགས་པའི་དགོས་
པ་ལེ་ཤ་ཡོདཔ་ཨིན་པས།
དེ་བཟུམ་སྦེ་ དཀོན་མཆོག་གསུམ་ལུ་གླུ་ཡི་མཆོད་པ་ཕུལ་མི་དེ་གིས་ རང་གི་རྒྱུད་ལུ་བསོད་ནམས་ཀྱི་
ཚོགས་བསག་ནི་དང་ རྩ་གསུམ་ལྷ་ལུ་ གླུ་མཆོད་ཕུལ་བའི་མཐུ་ལས་ཡེ་ཤེས་ཀྱི་ཚོགས་རྫོགས་ནི། ཆོས་
ལོངས་སྤྲུལ་གསུམ་ལུ་གླུ་མཆོད་ཕུལ་མི་དེ་གིས་ སྨིན་གྲོལ་གྱི་དོན་འཐོབ་ནི། ཆོས་སྐྱོང་དམ་ཅན་གཏེར་
བདག་ཚུ་ལུ་ གླུ་མཆོད་ཕུལ་མི་དེ་གིས་རང་ལུ་སྡང་བར་བྱེད་པའི་དགྲ་དང་ གནོད་པར་བྱེད་པའི་བགེགས་ཚུ་
བསལ་ཚུགས་ནི། སྣང་སྲིད་ལྷ་སྲིན་སྡེ་བརྒྱད་ལུ་ གླུ་མཆོད་ཕུལཝ་ལས་མཐུན་རྐྱེན་ཚུ་ འབད་མེད་ལྷུན་
གྱིས་འགྲུབ་ཚུགས་ནི། རིགས་དྲུག་གི་ཕ་མ་ ལན་ཆགས་ཀྱི་མགྲོན་རིགས་ཚུ་ལུ་ གླུ་མཆོད་ཕུལཝ་ལས་
སོ་སོའི་འདོད་པ་ཚིམས་ནི་ ལ་སོགས་པའི་དགོས་པ་ཡོདཔ་སྦེ་ གསང་སྔགས་ཀྱི་ཆོ་ག་ཚུ་ལས་གསུངས་ཏེ་
ཡོདཔ་ཨིན། སློབ་རིམ་ པ། སློབ་ཚན་གཉིས་པ།
དྲིབ།
ཁྱོད་ཀྱིས་འབད་བ་ཅིན་ རང་ལུགས་གླུ་གཞས་ལས་བརྟེན་ཏེ་ ཕྱི་རྒྱལ་ཁབ་དང་གཅིག་ཁར་མཐུན་ལམ་ག་དེ་
སྦེ་བཟོ་ནི་སྨོ།
གླུ་གཞས་ཀྱི་གནས་སྐབས་དང་མཐར་ཐུག་གི་ཕན་ཡོན།
གླུ་གཞས་འདི་ལུ་ གནས་སྐབས་ཀྱི་ཕན་ཡོན་ ག་ཅི་ར་ཡོདཔ་ཨིན་ན་མནོ་བ་ཅིན་ བཤད་མཛོད་ཡིད་བཞིན་
ནོར་བུ་ལས། ཇ་ཆང་འདོད་ཡོན་ལོངས་སྤྱོད་དབྱར་མཚོ་འཁྱིལ། །མི་རྣམས་མ་འབོད་པདྨར་བུང་བ་བཞིན།
།འཁོར་ནས་དགའ་བའི་འཁྲི་ཤིང་ཀུན་ནས་གཡོ། །འཕྲལ་ལ་ཉམས་དགའ་ཕུགས་སུ་བཀྲ་རེ་ཤིས།། ཟེར་
གསུང་དོ་བཟུམ་ གླུ་གཞས་འདི་ལུ་བརྟེན་ཏེ་ ད་ལྟོ་སྡོད་པའི་རིང་ ཇ་ཆང་ལ་སོགས་པའི་འདོད་ཡོན་ལོངས་
སྤྱོད་ གནམ་བྱཱར་གྱི་མཚོ་བཟུམ་ ཉིན་བསྟར་ཡར་ཡར་འཕེལ་ཏེ་ ཁ་ཧུམ་ཆིལ་ཆི་སྦེ་སྡོད་ནི་འཐོབ་པའི་
ཁར།
དྲི་ལྡན་མེ་ཏོག་རྒྱང་རིང་ཡང་། །བུང་བ་སྤྲིན་གྱི་ཚོགས་བཞིན་འཁོར།། ཟེར་གསུང་དོ་བཟུམ་ ཞབས་ཁྲ་གི་
ལྟདམོ་ལྟ་མིའི་མི་ཡང་ དཔེར་ན། དྲི་ཞིམ་སྦྲང་རྩི་དང་ལྡན་པའི་མེ་ཏོག་པདྨ་འདི་ ཐག་ག་དེམ་ཅིག་ར་
ཨིན་རུང་ སྦྲང་རྩི་ལུ་ལོངས་སུ་སྤྱོད་མི་གསེར་སྦྱངམ་ ས་སྨུག་འཁོར་དོ་བཟུམ་འཁོར་ཞིནམ་ལས་
གཅིག་གིས་གཅིག་ལུ་དགའ་བ་དང་བརྩེ་བའི་དག་སྣང་ འགྱུར་བ་མེདཔ་སྦེ་གནས་ཚུགས་ནི་དང་། དེ་སྦེ་དགའ་
སྤྲོ་སྒྱུར་མི་འདི་ལུ་བརྟེན་ འཕྲལ་སྡོད་པའི་རིང་ལུ་ ཉམས་དགའ་ཏོག་ཏོ་སྦེ་སྡོད་ནི་འཐོབ་པའི་ཁར་
ཕུགས་ལུ་ བཀྲ་ཤིས་གཡང་ཆགས་ ཕུན་སུམ་ཚོགས་ཚུགས་ནི་ ལ་སོགས་པའི་དགོས་པ་སྦོམ་ཡོདཔ་
ཨིན་པས།
དེ་བཟུམ་སྦེ་ མཐར་ཐུག་གི་ཕན་ཡོན་ག་ཅི་ར་ཡོད་ག་ ཟེར་བ་ཅིན་ རྒྱུད་ལས། གླུ་ཡི་མཆོད་པ་སྣ་
ཚོགས་ཀྱིས། །མཁའ་སྤྱོད་གནས་སུ་འཁྲིད་པར་བྱེད།། ཟེར་གསུང་དོ་བཟུམ་ རང་གི་ བསམ་པ་སེམས་
བསྐྱེད་རྣམ་པར་དག་པའི་སྒོ་ལས་ དམ་པའི་ཆོས་ཀྱི་དོན་དང་མཐུན་པའི་གླུ་གར་གྱི་མཆོདཔ་ཕུལ་བ་ཅིན་ དེའི་
ཕན་ཡོན་གྱིས་ བསོད་ནམས་ཀྱི་ཚོགས་རང་བཞིན་གྱིས་རྫོགས་ཏེ་ ཚེ་ཕྱི་མ་ དཔའ་བོ་མཁའ་འགྲོ་ཚུ་གི་
བསུ་བ་དང་བཅསཔ་སྦེ་ དག་པ་མཁའ་སྤྱོད་ཀྱི་གནས་ལུ་འཁྱིད་འོང་ ཟེར་གསུངས་ཏེ་ཡོདཔ་ལས་ གླུ་
གཞས་འཐེན་ནི་དང་རྐྱབ་ནི་ ཚིག་བརྩམ་ནི་ལ་སོགས་པ་ལུ་ བརྩོན་དགོཔ་འདི་ག་ནི་བ་གལ་ཆེ།གླུ་གཞས་ཀྱི་དགོས་པ་དང་ཕན་ཡོན། 
ཚིག་དང་གདངས་དབྱངས་ཀྱི་རེའུ་མིག
དགའ་བའི་ཉི་མ་ཤར་སོང་།།
སྐྱིད་པའི་ཟླ་བ་ཚེས་སོང་།།
དགའ་སྐྱིད་འཛོམས་པའི་ཞབས་བྲོ།།
པདྨའི་ཐང་ལ་འཆམ་ཤོག།
ཕོ་ཡི་ཞབས་བྲོ་གཡས་སྐོར།།
མོ་ཡི་ཞབས་བྲོ་གཡོན་སྐོར།། སློབ་རིམ་ པ། སློབ་ཚན་གཉིས་པ།
གཡས་གཡོན་སྐོར་བའི་ཞབས་བྲོ།།
ནོར་བུ་དགའ་བ་འཁྱིལ་སོང་།།
དགུང་སྔོན་བཀྲ་ཤིས་གཡང་ཆགས་ལ། །
ཨ་མ་ལེ་ཨའོ།
ཁྲི་གདུགས་ཡིད་བཞིན་ནོར་བུ།
དཔལ་ལྡན་འབྲུག་པའི་ཞབས་བྲོ།།
དྲི་བ།
རང་ལུགས་ཀྱི་གླུ་གཞས་ཚུ་ མི་ཉམས་གོང་འཕེལ་གཏང་དགོ་པ་ཅིན་ ག་ཅི་ཁག་ཆེ་ནི་ཨིན་པས།སྔར་སྲོལ་སྙན་ཆ་གི་སྐོར 
སློབ་ཚན་གསུམ་པ།
སྔར་སྲོལ་སྙན་ཆ་ སྒྲ་སྙན་གྱི་སྐོར།
སྒྲ་སྙན་གྱི་ངོ་སྤྲོད།
སྒྲ་སྙན་ཟེར་མི་འདི་ ལེགས་སྦྱར་གྱི་སྐད་ནང་ལས་ ཏམྦུ་ར་ བོད་སྐད་ལས་རྒྱུད་
མངས་ཟེར་སླབ་དོ་ཡོདཔ་དང་ དེ་ཡང་ སྒྲ་ཐག་གི་རྒྱུད་ ལེ་ཤ་ཡོད་ནི་འདི་གིས་
རྒྱུད་མངས་དང་ བསྐྲོགས་པའི་སྐབས་སུ་ སྒྲ་ག་ནི་བ་ཧན་ཏོང་ཏོ་ཡོདཔ་ལས་སྒྲ་
སྙན་ སྒྲ་འབྱུང་བའི་གཟུགས་བརྙན་འབདཝ་ལས་ སྒྲ་བརྙན་ཟེར་ཡང་སླབ་སྲོལ་
ཡོདཔ་ཨིན།
སྒྲ་སྙན་གྱི་འབྱུང་ཁུངས།
སྒྲ་སྙན་བྱུང་ཚུལ་འདི་ ཡིག་ཐོག་ལུ་བཀོད་བཀོདཔ་ཅིག་མེད་རུང་ ཕམ་རྒན་ཤོས་
ཚུ་གི་ངག་རྒྱུན་ལྟར་དུ་འབད་བ་ཅིན། ཧེ་མ་ ཧི་མ་ལ་ཡའི་གངས་ལྗོངས་ནང་
ཆགས་ཏེ་ཡོད་པའི་མཚོ་ཅིག་གི་ནང་ལས་ ཕྱག་ལུ་སྒྲ་སྙན་བསྣམས་ཏེ་ཡོད་མི་
ལྷ་མོ་དབྱངས་ཅན་མ་ཅིག་ཐོན་ཞིནམ་ལས་ སྒྲ་སྙན་བསྐྲོགས་ ཞབས་ཁྲ་ཧན་ཏོང་
ཏོ་སྦེ་ འཐེན་ནུག། དེའི་སྐབས་མི་ཚུ་གིས་ ཁྱོད་ ག་ཟེར་མི་འདི་སྨོ་ ཁྱོད་
ཀྱི་ཡབ་དང་ཡུམ་ག་སྨོ་ ཟེར་ཞུཝ་ད་ ལྷ་མོ་གིས་ ང་ལྷ་མོ་དབྱངས་ཅན་མ་
ཟེར་མི་འདི་ཨིན། ངེའི་ཡབ་འཇིག་རྟེན་གྱི་བྱེད་པོ་ལྷ་ཚངས་པ་དང་ ཡུམ་རྒྱ་མཚོ་
ཨིན། ང་ སྙན་ངག་གི་ ལྷ་ཨིནམ་མ་ཚད་ སྒྲ་དང་དབྱངས་ཀྱི་ལྷ་ཡང་ཨིནམ་
ལས་ ཁྱེད་ཀྱིས་ སྒྲ་སྙན་བསྐྲོགས་ཏེ་ གླུ་དབྱངས་དང་བཅསཔ་སྦེ་ ང་ལུ་ སློབ་རིམ་ པ། སློབ་ཚན་གསུམ་པ།
གསོལཝ་བཏབ་པ་ཅིན། མཆོག་དང་ཐུན་མོང་གི་དངོས་གྲུབ་ཚུ་ འཐོབ་ནིའི་དགོས་པ་སྦོམ་ཡོད་ཟེར་གསུང་མི་
འདི་ལུ་ མི་འདི་ཚུ་དད་པ་དང་ཡིད་ཆེས་སྦོམ་བསྐྱེད་དེ་ སྒྲ་སྙན་བསྐྲོག་ནི་དང་ སྒྲ་སྙན་གྱི་སྐད་ཉན་ནི་ལུ་
དགའ་ཚོར་བསྐྱེད་ནུག། དུས་ དེ་ལས་ཚུར་ཧི་མ་ལ་ཡའི་རི་བརྒྱུད་ནང་སྒྲ་སྙན་དར་ཁྱབ་སྦོམ་བྱུང་ནུག།
སྒྲ་སྙན་གྱི་བཟོ་རྣམ་དང་རྒྱུ་ཆ།
ཧི་མ་ལ་ཡའི་ རི་རྒྱུད་ལུ་ཆགས་ཏེ་ཡོད་པའི་ བོད་དང་ ལ་དྭགས་ འབྲས་ལྗོངས་དང་ འབྲུག་རྒྱལ་ཁབ་
ཚུ་ནང་ དར་ཁྱབ་སྦོམ་སྦེ་ཡོད་པའི་ སྙན་ཆ་སྒྲ་སྙན་འདི་ ངོ་བོའི་ཆ་ལས་ ཁྱད་པར་མེད་རུང་ བཟོ་རྣམ་
དང་ཆེ་ཆུང་ དེ་ལས་ རྒྱུད་ཀྱི་མང་ཉུང་ཚུ་གི་ཐད་ཁ་ལྷོདཔ་ད་ མ་འདྲཝ་ ཡོདཔ་ཨིན་པས།
དེ་ཡང་ སྒྲ་སྙན་གྱི་མགུ་ཏོ་འདི་ལ་ལུ་གིས་ ཆུ་སྲིན་དང་ ལ་ལུ་གིས་འབྲུག་ ལ་ལུ་གིས་རྟ་དང་ སེངྒེ་
གི་མགུ་ཏོ་ཚུ་བཟོ་སྟེ་ ལག་ལེན་འཐབ་སྲོལ་ཡོད་རུང་ ང་བཅས་རའི་རྒྱལ་ཁབ་ནང་འབད་བ་ཅིན་ ཆུ་སྲིན་གྱི་
མགོ་དང་ འབྲུག་གི་མགུ་ཏོ་གཉིས་མངམ་ལག་ལེན་འཐབ་ཨིན་པས།
སྒྲ་སྙན་གྱི་རྒྱུ་ཆ་འདི་ ཤིང་གིས་བཟོ་དོ་ཡོདཔ་དང་ ཤིང་འདི་ཡང་ རབ་འབྱུང་པ་ཅིན་ སེང་ལྡེང་/ཚན་ལྡན་
ཤིང་དང་། དེ་མེན་རུང་སྟག་པ་ཤིང་གིས་བཟོ་ཚུགས་པ་ཅིན་ ལེགས་ཤོམ་འོང་ནི་ཨིན་པས། སྒྲ་སྙན་གྱི་སྒྲིམ་
ཤིང་འདི་ གླང་མ་ཤིང་གིས་བཟོ་དགོཔ་དང་ སྒྲ་སྙན་གྱི་པགས་ཀོ་འདི་ ཚེ་ཚེ་རའི་པགས་ཀོ་དང་ ལ་ལུ་
གིས་གཡང་མོ་ལུག་དང་ སྦུལ་གྱི་པགས་ཀོ་སྤུར་དོ་ཡོདཔ་མ་ཚད་ པགས་ཀོ་གུ་ཚོན་ཁ་དོག་ལྕང་ཁ་ ཡང་
ན་ ཧོནམ་ གཏངམ་ཨིན་པས། དེ་སྦེ་ གཏང་དགོ་མི་འདི་ཡང་ སྐད་མི་འགྱུར་ནིའི་དོན་ལུ་ཨིན་པས།
དྲིབ། སྙན་ཆ་གིས་ མནོ་རིག་ཡར་རྒྱས་གཏང་ནི་ལུ་ ཕན་ཐོགས་ག་དེ་འབད་ཡོདཔ་ཨིན་ན།
སྒྲ་སྙན་གྱི་དབྱེ་བ།
སྒྲ་སྙན་གྱི་དབྱེ་བ་ལུ་ སྒྲ་ཐག་གི་དབྱེ་བ་དང་ བཟོ་རྣམ་གྱི་དབྱེ་བ་ཟེར་ གཉིས་ཡོདཔ་དང་ སྒྲ་སྙན་གྱི་
རྒྱུད་ཐག་གི་གྱངས་ཁ་འདི་ དྲི་ཟའི་རྒྱལཔོ་རབ་དགའ་གི་ཕྱག་ལུ་ཡོད་པའི་ རྒྱུད་མངས/སྒྲ་སྙན་འདི་ རྒྱུད་
སྟོང་ཕྲག་ཅིག་ཡོདཔ་སྦེ་བཤད་སྲོལ་ཡོདཔ་དང་ འདི་གི་སྐད་རྣ་བར་གོཝ་ད་ གཞན་ཕར་བཞག་ ཐ་ན་
འཕགས་པ་དགྲ་བཅོམ་པ་ཚུ་གི་ཏིང་ངེ་འཛིན་ཡང་ དཀྲོག་ཚུགས་པའི་ནུས་པ་ཡོདཔ་སྦེ་ བཤདཔ་ཨིན་པས།
ཧེ་མ་གི་དུས་ལུ་ བོད་ཀྱི་རྒྱལ་ཁབ་ནང་ རྒྱུད་ཀྱི་གྱངས་ཁ་ བཅུ་དྲུག་འབད་མི་དང་ ཉི་ཤུ་འབད་མི་
བརྒྱད་འབད་མི་ལེ་ཤ་ཡོདཔ་སྦེ་བཤད་སྲོལ་ཡོད་རུང་ གཙང་སྡེ་སྲིད་ཀྱི་སྐབས་ རྒྱུད་ཐག་དྲུག་པ་འདི་མངམ་སྔར་སྲོལ་སྙན་ཆ་གི་སྐོར 
དར་ཁྱབ་སོང་ཡོདཔ་ལས་ ད་རེས་ནངས་པར་ རྒྱུད་ཐག་དྲུག་མ་འདི་ མངམ་ལག་ལེན་འཐབ་དོ་ཡོདཔ་ཨིན་
པས། ང་བཅས་རའི་འབྲུག་རྒྱལ་ཁབ་ནང་འབད་བ་ཅིན། སྒྲ་སྙན་སྒྲ་ཐག་བདུན་པ་འདི་ དར་ཁྱབ་སོང་སྟེ་
ཡོདཔ་ཨིན།
བཟོ་རྣམ་གྱི་དབྱེ་བ་ལུ་ ཐོག་གཅིག་པ། ཐོག་གསུམ་པ་དང་ ཡང་ན་ སྒྲ་སྙན་ཆེ་བ་དང་ཆུང་བ་ ཟེར་དབྱེ་
བ་གཉིས་སྦེ་ཡོདཔ་ཨིན།
དཔེར་ན།
སྒྲ་སྙན་ཆེ་བ་ ཐོག་གཅིག་པ། སྒྲ་སྙན་ཆུང་བ་ ཐོག་གསུམ་པ།
སྒྲ་སྙན་གྱི་ཐགཔ་བཏགས་ཐངས།
སྒྲ་སྙན་གྱི་ཐགཔ་འདི་ ཚེ་སྲ་དྲགས་དང་ ཕྱ་སི་སི་ཅིག་དགོཔ་ལས་ སྟོང་སྐུད་དང་ ཉ་སྐུད་ཚུ་ལག་ལེན་
འཐབ་ཨིན། ཐགཔ་བཏགས་ཐངས་འདི་ཡང་ སྒྲ་སྙན་གྱི་གཡས་ཁ་ཐུག་ལུ་ཡོད་པའི་ཐགཔ་གསུམཔོ་
གཡས་ཀྱི་སྒྲིམ་ཤིང་གསུམཔོ་ལུ་བཏགས་ནི་དང་ གཡོན་ཕྱོགས་ལུ་ཡོད་པའི་ཐགཔ་གསུམཔོ་འདི་ སྒྲ་སྙན་ སློབ་རིམ་ པ། སློབ་ཚན་གསུམ་པ།
གྱི་མགྲིན་པའི་གཡོན་ཁ་ཐུག་ལུ་ཡོད་མི་ སྒྲིམ་ཤིང་གསུམ་པ་ལུ་ རིམ་པ་བཞིན་བཏགས་དགོཔ་དང་ དེའི་
སྐོར་ལས་ ཁ་གསལ་འབད་བཀོད་པ་ཅིན་ སྒྲ་སྙན་གྱི་མགུ་ཏོ་འབྲུག་དང་ཆུ་སྲིན་ག་ཅི་ཨིན་རུང་།

དེ་གི་མགྲིན་པའི་ གཡས་ཁ་ཐུག་གི་སྒྲིམ་ཤིང་དང་པ་འདི་ལུ་ ལ་ཆུང་བའི་ཐགཔ་འདི་
བཏགས་དགོ།

མགྲིན་པའི་གཡོན་ཕྱོགས་ལུ་ བརྡབས་ཏེ་ཡོད་མི་སྒྲིམ་ཤིང་དང་པ་ལུ་ ལ་ཆེ་བའི་ཐགཔ་
འདི་བཏགས་དགོཔ་ཨིན།

དེ་བཟུམ་སྦེ་ རེ་ཆེ་བའི་ཐགཔ་གཅིག་ སྒྲ་སྙན་གྱི་མགྲིན་པའི་གཡས་ཕྱོགས་ལུ་ཡོད་མི་
སྒྲིམ་ཤིང་གཉིས་པ་འདི་ལུ་བཏགས་དགོཔ་དང་།

རེ་ཆེ་བའི་ཐགཔ་གཞན་མི་འདི་ མགྲིན་པ་གཡོན་མ་ལུ་བརྡབས་ཏེ་ཡོད་མི་ སྒྲིམ་ཤིང་
གཉིས་པ་འདི་ལུ་བཏགས་དགོ།

དེ་ལས་ སྒྲ་སྙན་གྱི་གཡས་ཁ་ཐུག་ལུ་ཡོད་མི་ སོ་ཆུང་བའི་ཐགཔ་འདི་ མགྲིན་པའི་
གཡས་ཕྱོགས་ལུ་ཡོད་པའི་ སྒྲིམ་ཤིང་གསུམ་པ་ལུ་ བཏགས་དགོཔ་དང་།

གཡོན་ཁ་ཐུག་ལུ་ཡོད་པའི་ སོ་ཆུང་བའི་ཐགཔ་འདི་ སྒྲ་སྙན་གྱི་གཡོན་ཁ་ཐུག་ལུ་ཡོད་
པའི་ སྒྲིམ་ཤིང་གསུམ་པ་ལུ་ བཏགས་དགོཔ་ཨིན།
སྒྲ་སྙན་གྱི་སྒྲ་སྒྲིག་ཐངས།
སྒྲ་སྙན་གྱི་སྒྲ་སྒྲིག་ཐངས་ལུ་ ༼མི་ལ་རེ༽ ཟེར་གཞུང་སྒྲའི་སྒྲ་སྒྲིག་ཐངས་དང་ ༼ལ་རེ་སོ༽ ཟེར་
འབོད་སྒྲའི་སྒྲ་སྒྲིག་ཐངས་ཟེར་ དབྱེ་བ་གཉིས་ཡོདཔ་དང་ འདི་ཡང་ ལ་རེ་སོ་གསུམ་འགོ་རིམ་སྦེ་བསྒྲིག་
དགོཔ་ཨིན།

དེ་ཡང་ དང་པ་ ལ་ཆེ་བའི་ སྒྲ་བསྒྲིགས་ཚར་བའི་ཤུལ་ལུ་ དེ་གུ་ལག་པའི་གུང་མོ་
གིས་ཨེབ་ཞིནམ་ལས་བསྐྲོགཔ་ད་ དོ་ཆེ་བའི་སྒྲ་དེ་འཐོནམ་ཨིན།

དེ་ལས་ དོ་ཆེ་བ་ལས་ རེ་ཆེ་བའི་སྒྲ་འདི་ རིམ་པ་གཅིག་གིས་ཕྱཝ་སྦེ་བསྒྲིག་དགོཔ་
ཨིན།

དོ་རུང་རེ་ཆེ་བ་དེ་གུར་ ལག་པའི་གུང་མོ་གིས་ཨེབ་སྦེ་བསྐྲོག་པའི་སྐབས་ ཕ་ཆེ་བའི་སྒྲ་
འཐོནམ་ཨིན།སྔར་སྲོལ་སྙན་ཆ་གི་སྐོར 

དེ་ལས་ཕ་ཆེ་བ་ལས་ སོ་ཆུང་བ་དེ་སྒྲ་རིམ་པ་གཅིག་གིས་ཕྱཝ་སྦེ་བསྒྲིག་དགོ།

དེ་བཟུམ་སྦེ་ ལ་ཆུང་བའི་སྒྲ་དེ་ སོ་ཆུང་བ་ལས་ རིམ་པ་གཅིག་གིས་ཕྱཝ་སྦེ་བསྒྲིག་
དགོཔ་འདི་ཨིན།
དེ་སྦེ་བསྒྲིགས་ཏེ་བསྐྲོག་པ་ཅིན་ སྐད་ཧན་ཏོང་ཏོ་འབྱུང་ནི་འདི་རང་བཞིན་ཨིན།
སྒྲ་སྒྲིག་ཐངས་ཀྱི་དཔེ།
དྲི་བ།
སྔར་སྲོལ་གྱི་སྙན་ཆ་དང་ དེང་སང་གི་སྙན་ཆ་གཉིས་ལུ་ ཁྱད་པར་ག་ཅི་འདུག?
་སྙན་སྒྲའི་ངོ་སྤྲོད། སློབ་རིམ་ པ། སློབ་ཚན་གསུམ་པ།
སྒྲ་སྙན་བསྐྲོག་ཐངས།
སྒྲ་སྙན་བསྐྲོག་ཐངས་འདི་ རྐངམ་གཉིས་གཅི་ཁར་ཞིབ་ཞིནམ་ལས་ རྐེདཔ་གུག་ཙམ་འབད་དེ་ ལགཔ་
གཉིས་བྱ་གི་གཤོག་པ་ལྡིང་པ་ལྟ་བུ་བཞག་དགོཔ་མ་ཚད་ སྒྲ་སྙན་གྱི་མགུ་ཏོ་ཡང་ ཁ་ཡར་འཐུ་ཙམ་བཞག་
ཞིནམ་ལས་བསྐྲོག་དགོཔ་ཨིན།
སྒྲ་སྙན་བསྐྲོག་ནིའི་དོན་ལུ་

སྒྲ་སྙན་གཟུང་ཐངས།

གཟན་སྐྱ་བཤེད་ཐངས།

གཟུགས་ཀྱི་སྡོད་ཐངས།

སྒྲ་དངོས་འཛིན་འབད་ཐངས།

སྒྲ་སྙན་སྐྲོག་ཐངས་ཚུ་ཤེས་དགོཔ་གལ་ཆེ་བའི་ཁར་
སྒྲ་སྙན་སྐྲོག་ཐངས་ཀྱི་དབྱེ་བ་ནང་ལུ་ཡང་
/ གཞི་རིམ་མམ་ རྐྱང་སྐྲོགམ།
/ གཉིས་སྐྲོགམ།
/ གསུམ་སྐྲོགམ་གསུམ་ཡོད།
དྲི་བ།
སྙན་ཆ་མ་འདྲཝ་ལེ་ཤ་ཡོད་པའི་གྲས་ལས་ འབྲུག་རྒྱལ་ཁབ་ནང་སྙན་ཆ་གཙོ་བོ་བཞི་འབད་བཞག་དགོ་པའི་
ཁུངས་བཀལ།
སྒྲ་སྙན་འདི་དབྱངས་ཅན་ལྷ་མོའི་ཕྱག་མཚན་ཨིན་པའི་སྐོར།
དབྱངས་ཅན་ལྷ་མོའི་བསྟོད་པ་ངག་གི་འདོད་འཇོ་ལས། རྩོལ་མེད་ཕྱག་སོར་འགུལ་བའི་རྩེ་མོ་རུ། །ཆོས་ཀུན་
དབྱངས་སུ་འདྲེན་པའི་ཏམྦུ་ར། །སྙན་འཇེབས་རྣ་བའི་བཅུད་དུ་བརྡུང་པའི་ཚེ། །གསེར་མངལ་ཅན་ཡང་མི་མངོན་
དབྱིངས་སུ་བྲོས། །ཟེར་དོ་བཟུམ་སྦེ་ངག་དབང་སྒྲ་དབྱངས་ལྷ་མོ་གི་ཕྱག་མཚན་སྒྲ་སྙན་འདི་ འབད་རྩོལ་ག་སྔར་སྲོལ་སྙན་ཆ་གི་སྐོར 
ནི་ཡང་མ་དགོ་པར་ རང་བཞིན་གྱིས་ཕྱག་གི་སོར་མོ་སྤར་བའི་རྩེ་མོ་ལུ་ སྲིད་པ་ཁམས་གསུམ་འཁོར་བ་དང་
ཞི་བ་མྱ་ངན་ལས་འདས་པའི་ཆོས་ག་ར་ དབྱངས་སྦེ་ལེན་ཏེ་ སྙན་ཞིང་འཇེབས་པའི་སྒོ་ལས་ རྣ་བའི་བདུད་
རྩི་སྦེ་བསྐྲོག་པའི་སྐབས་ འཇིག་རྟེན་གྱི་བྱེད་པོ་ལྷ་ཚངས་པ་ཡང་ངོ་ཚ་སྟེ་ ག་གིས་ཡང་མ་མཐོང་པའི་ནམ་
མཁའི་དབྱིངས་ལུ་བྱོག་ཡར་སོ་ནུག། ཟེར་གསུངས་ཡོདཔ་བཟུམ་ དབྱངས་ཅན་མ་གིས་ བྱིན་གྱིས་བརླབས་
གནང་གནང་མའི་ སྙན་ཆ་ཅིག་ཨིནམ་ལས་ འཇིག་རྟེན་གྱི་ཁམས་ན་ སྙན་ཆ་ལེ་ཤ་ཡོད་མིའི་གྲས་ལས་
རབ་དང་མཆོག་ཏུ་གྱུར་པ་ གསུང་སྐད་ཡང་སྙན་ཤོས་ཅིག་ཨིན་པས།
སྒྲ་སྙན་འདི་སྙན་ཆ་ཁྱད་པར་ཅན་ཅིག་ཨིན་ཚུལ།
སྒྲ་སྙན་འདི་ ལྷ་མོ་དབྱངས་ཅན་མའི་ཕྱག་མཚན་ཅིག་ཨིན་པའི་ཁར་ ལྷ་མོ་འདི་དུས་གསུམ་གྱི་སངས་རྒྱས་
ག་ར་བསྐྱེད་པའི་ཡུམ་ ཤེས་རབ་ཀྱི་ཕ་རོལ་ཏུ་ཕྱིན་མ་ཨིནམ་ལས། མོ་གིས་འཁོར་འདས་ཀྱིས་བསྡུས་པའི་
ཆོས་ཡོད་ཚད་ཅིགཔོ་ ཕྱག་ལུ་ཡོད་པའི་སྒྲ་སྙན་གྱི་དབྱངས་ནང་བཙུགས་ཏེ་འཐེན་ཞིནམ་ལས་ སེམས་ཅན་
གྱི་རྒྱུད་སྨིན་ཚུགསཔ་མཛད་པའི་ཁར་ སངས་རྒྱས་ཚུ་གི་སྐུ་གསུང་ཐུགས་ ཡོན་ཏན་ཕྲིན་ལས་ཚུ་ལུ་བསྟོད་
པ་དབྱངས་ཀྱི་མཆོདཔ་ཚུ་ སྒྲ་སྙན་གྱི་སྐད་ཀྱི་ཐོག་ལས་ཕུལ་དོ་ཡོདཔ་ལས་ སྒྲ་སྙན་འདི་ལུ་ རྒྱལ་བའི་
བྱིན་རླབས་འཇུག་སྟེ་ཡོད་པའི་རྒྱུ་མཚན་གྱིས་ སྙན་ཆ་གཞན་ལས་ཁྱད་པར་འཕགསཔ་ཅིག་སྦེ་ བརྩི་དགོ་མི་
འདི་ རྒྱུ་མཚན་དེ་ལས་བརྟེན་ཏེ་ཨིན།
དེ་མ་ཚད་ སྒྲ་སྙན་འདི་དྲི་ཟའི་རྒྱལཔོ་རབ་དགའི་ཕྱག་མཚན་ཡང་ཨིན་པའི་ཁར་ ཕྱོགས་སྐྱོང་བའི་རྒྱལ་ཆེན་
རིགས་བཞི་ཡོད་ས་ལས། ཤར་ཕྱོགས་རྒྱལཔོ་ཡུལ་འཁོར་སྲུང་གི་ཕྱག་མཚན་ཡང་སྒྲ་སྙན་བསྣམས་ཏེ་ཡོདཔ་
ཨིན་པས། དེ་ཡང་ བཤད་སྲོལ་ལྟར་དུ་འབད་བ་ཅིན་ ཤར་ཕྱོགས་རྒྱལ་པོའི་ཞལ་ལུ་དུག་ཡོད་ནི་དེ་གིས་
ཁོ་གི་གསུང་སྐད་འདི་རྣ་བར་གོ་མི་སེམས་ཅན་ཚུ་ག་ར་ལུ་ དུག་ཐོབ་སྟེ་ཤི་དོ་ཡོདཔ་ལས་ ཐབས་མཁས་ལ་
ཐུགས་རྗེ་མཚུངས་པ་མེད་པའི་ སངས་རྒྱས་དང་བྱང་ཆུབ་སེམས་དཔའ་ཚུ་གིས་ ཕྱག་མཚན་གྱི་ཚུལ་སྦེ་ སྒྲ་
སྙན་ཅིག་བྱིན་གྱིས་བརླབས་གནང་ཞིནམ་ལས་ཚུར་ འཕགས་པ་ལུ་མཆོད་པ་དང་ འཁོར་གཡོག་ཚུ་ལུ་ རང་
རང་གི་སྐད་དང་མཐུན་པའི་གོ་བརྡ་ཚུ་ སྒྲ་སྙན་གྱི་དབྱངས་ཀྱི་ཐོག་ལས་ སྤྲོད་དོ་ཡོདཔ་སྦེ་སླབ་ཨིན་པས།
དེ་བཟུམ་སྦེ་ ང་བཅས་འབྲུག་གི་གླུ་གཞས་ལུ་མཁས་པ་ཚུ་གིས་ སྙན་ཆ་སྒྲ་སྙན་འདི་ལྷ་མོ་དབྱངས་ཅན་
མའི་ཕྱག་མཚན་ཨིནམ་འབད་བརྩིས་ཏེ་ མཆོད་བཤམ་ནང་དཔྱངས་བཞག་དོ་ཡོདཔ་མ་ཚད་ ཕྱག་དང་མཆོདཔ་ སློབ་རིམ་ པ། སློབ་ཚན་གསུམ་པ།
ཚུ་ཕུལ་ཏེ་དངོས་གྲུབ་ཞུ་བའི་སྐབས་ གཉིད་ལམ་དང་དག་སྣང་ཚུ་ནང་ལྷ་མོ་དངོས་སུ་མཇལ་ཏེ་ གསུང་གི་
བྱིན་རླབས་ཞུ་བའི་ཤུལ་ལུ་ ལོག་སྒྲ་སྙན་ལུ་ཐིམ་པའི་སྣང་བ་ཚུ་ཡང་འབྱུངམ་ལས་ ག་ཅི་དེ་རྩ་ཆེ་ཏོག་ཏོ་
ཅིག་སྦེ་བརྩི་བའི་ ལོ་རྒྱུས་ཚུ་ཕམ་རྒན་རབས་ཚུ་གིས་བཤད་ནི་འདུག།
སྒྲ་སྙན་འགོ་ཐོག་འཇིག་རྟེན་མི་ཡུལ་ལུ་དར་ཚུལ་ལོ་རྒྱུས་གཞན།
སྙན་ཆ་སྒྲ་སྙན་འདི་ མིའི་ཡུལ་ལུ་འགོ་ཐོག་དར་ཚུལ་ཡང་ སྔོན་མ་སྟེང་ཕྱོགས་མཁའ་འགྲོའི་གླིང་ལས་
མཁའ་འགྲོམ་སྤུན་ཆ་བདུན་ འཇིག་རྟེན་མི་ཡུལ་ལུ་ སྐུ་ཁྲུས་གནང་པར་བྱོན་པའི་བསྒང་ སྤུན་ཆ་ཆུང་ཤོས་
ཀྱི་ཕྱག་མཚན་འདི་ སྒྲ་སྙན་བསྣམས་ཏེ་ཡོད་མི་འདི་ ལྗོན་ཤིང་ཅིག་གི་གུར་དཔྱངས་བཞག་སྟེ་ སྐུ་ཁྲུས་
གནང་བཞུགསཔ་ད་ སྤྱང་ཀ་དྭཝ་བུཚ་ཅིག་ ཤིང་འཐུ་བར་འགྱོ་བའི་སྐབས་ ཁ་ཐུག་རྐྱབ་ལས་དྭཝ་བུཚ་
འདི་གིས་ སྒྲ་སྙན་འདི་ཤིང་མགུ་ལས་ཕབ་སྟེ་བསྐྲོགཔ་ད་ མཁའ་འགྲོམ་གཞན་མི་དྲུགཔོ་དེ་འུར་བྱེལ་འཐབ་
སྟེ་འཕུར་བྱོན་སོ་རུང་ སྤུན་ཆ་ཆུང་ཤོསམ་འདི་ དྭཝ་བུཚ་གིས་སྒྲ་སྙན་བྱིན་མ་བཏུབ་ལས་ སྒྲ་སྙན་འདི་
མགུ་ནག་མི་ག་ལུ་ཡང་སྟོན་ནི་མེད་པའི་ཁར་ ཕྱི་རུ་ནུབམོ་ཕྱེད་ལུ་མ་གཏོགས་ དུས་གཞན་ག་མནོ་སར་
བསྐྲོག་ནི་མེད་པའི་ཁས་ལེན་གྱི་དམ་བཅའ་དང་བཅསཔ་སྦེ་ དྭཝ་བུཚ་ལུ་གནང་སྟེ་འཕུར་བྱོན་སོ་ནུག།
དེ་ལས་ ཁོ་གིས་ཨ་རྟག་ར་ ཕྱི་རུ་ནུབ་ཕྱེད་ལུ་སྒྲ་སྙན་བསྐྲོག་པའི་སྐབས་ མཁའ་འགྲོམ་ཆུང་ཤོས་འདི་
བྱོན་སྦེ། ཁོ་དང་གཅིག་ཁར་བཞུགས་ཏེ་ གནམ་དྲོ་པ་བྱ་པོད་མ་འབོ་པའི་གོང་ལུ་ ལོག་མཁའ་འགྲོའི་གླིང་
ལུ་འབྱོན་དོ་ཡོདཔ་མས། མཁའ་འགྲོམ་དང་སྒྲ་སྙན་གྱི་བྱིན་མཐུ་ལས་ འགྲོས་ཀྱིས་བཏང་ཁོ་ལུ་རྒྱུ་ནོར་
ལོངས་སྤྱོད་དར་ཤིང་རྒྱས་ཏེ་ ཁྱིམ་ཡང་རྒྱལ་པོའི་ཕོ་བྲང་བཟུམ་ཡར་སོཔ་ལས། གཞན་གྱིས་་འགྲན་འབད་
ས་མེད་མི་ཅིག་ལུ་གྱུར་སོ་ནུག སྤྱང་ཀ་དྭཝ་བུཚ་སྡོད་སའི་ཆུ་ཕ་ཀི་ལོགས་ལུ་ སྟོབས་འབྱོར་མངའ་ཐང་
རྒྱལཔོ་དང་མཉམ་པའི་ཕྱུགཔོ་ཅིག་ཡོདཔ་ལས་ འདི་གི་བུམོ་འདི་ཚུ་ཧ་ལས་ཏེ་བལྟ་བར་འོངས་སྦེ་ ལོ་རྒྱུས་
ཕར་སླབ་ཚུར་སླབ་འབདཝ་ད་ བུམོ་འདི་ཚུ་གིས་སྤྱང་ཀ་དྭཝ་བུཚ་ལུ་ ཨ་ཁུ་ཕོག་པའི་ཁུངས་བཤད་དེ་ཉེཝ་
བཟོ་ད་ནུག།
དུས་ནམ་ཅིག་གི་ཚེ་ མཁའ་འགྲོམ་གི་ཞལ་བཀོད་དང་འཁྲིལ་ཏེ་ སྒྲ་སྙན་འདི་ཁྱིམ་གྱི་སྒོ་ལེ་ཤ་བརྒལ་ཏེ་
ཕུག་ཅིག་ནང་དཔྱང་བཞག་སྦེ་ ཁོ་རང་མདའ་རྐྱབ་པར་ཡར་སོ་པའི་ཤུལ་ལུ་ ཕྱུག་པོའི་བུམོ་འདི་ཚུ་འོངས་
ཏེ་ ཁྱིམ་གྱི་སྒོ་རིམ་པ་བཞིན་ཕྱེས་ཏེ་བལྟ་བའི་བསྒང་ སྒྲ་སྙན་འདི་མཐོང་སྟེ་བསྐྲོགཔ་ད་ མཁའ་འགྲོམ་སྔར་སྲོལ་སྙན་ཆ་གི་སྐོར 
འདི་བྱོན་ཏེ་དགོངམས་ཁྲེལ་ཞིནམ་ལས་ སྒྲ་སྙན་གྱི་ཐགཔ་ཅིག་བཏོགས་བཞག་སྦེ་ལོག་བྱོན་སོ་ནུག།
སྤྱང་ཀ་དྭཝ་བུཚ་འདི་ ཕྱི་རུ་ཁྱིམ་ནང་ལོག་ལྷོད་དེ་ནུབམོ་ཕྱེད་ལུ་ སྒྲ་སྙན་བསྐྲོག་པའི་བསྒང་ མཁའ་
འགྲོམ་འདི་འབྱོན་ནི་མེདཔ་ལས་ ན་འཐན་འབད་བལྟཝ་ད་ སྒྲ་སྙན་གྱི་ཐགཔ་གཅིག་མིན་འདུག་ཟེར་ཨིན་
པས། དེ་ལས་ ཉིནམོ་གཅིག་བ་ཉིནམོ་གཅིག་རྒྱུ་ནོར་འདི་ཚུ་ རིམ་པ་བཞིན་དུ་འཛད་དེ་ ཧེ་མ་བཟུམ་
སྤྱང་ཀ་ཐལ་ནི་འབདཝ་ལས་ སྤྱང་ཀ་དྭཝ་བུཚ་འདི་གིས་ ཧེ་མ་མཁའ་འགྲོམ་འདི་ཚུ་ སྐུ་ཁྲུས་གནང་
པར་འབྱོན་ས་ལུ་སོང་སྟེ་ མེ་ཏོག་གི་ཚང་ནང་འཛུལ་ཞིན་ན་གཡིབས་སྡོད་སྡོདཔ་མས།
ཡུདཔ་ཅིག་ཁ་ལས་ མཁའ་འགྲོམ་འདི་ཚུ་སྐུ་ཁྲུས་གནང་པར་བྱོན་པའི་བསྒང་ བུཚ་འདི་གིས་མཆོངམ་ཅིག་
མཁའ་འགྲོམ་ཆུང་ཤོས་ཀྱི་ཕྱག་གཡས་པ་ལུ་བཤེད་བཞག་སྟེ་ སྒྲ་སྙན་གྱི་ཐགཔ་མཐུད་གནང་དགོ་ ཟེར་
སླབ་ད་ མཁའ་འགྲོམ་གིས་ ང་གིས་སྒྲ་སྙན་འདི་མགུ་ནག་མི་ལུ་མ་སྟོན་ཟེར་སླབ་མི་འདི་ལུ་ ཁྱོད་ཀྱིས་
མ་ཉན༌པར་སྟོན་ད་ནུག། མི་གི་གྲིབ་ཀྱིས་ང་དུས་མིན་ཤི་སོ་ཡི་ ང་གིས་ ཐགཔ་རྩ་ལས་ར་མཐུད་མི་ཚུགས་
ཟེར་སླབ་ད་ སྤྱང་ཀ་དྭཝ་བུཚ་གིས་ ཐགཔ་མཐུད་གནང་དགོཔ་འབད་ཨུ་ཚུགས་བསྐྱེད་དེ་ སླབ་པའི་གནད་
ལས་ སྒྲ་སྙན་གྱི་ཐགཔ་མཐུད་གནང་ནུག།
དེ་ལས་ཚུར་ སྒྲ་སྙན་འདི་འཇིག་རྟེན་འཛམ་གླིང་ནང་ དར་ཁྱབ་ཡོད་པའི་ར་ཁུངས་དང་ སྒྲ་སྙན་ལུ་རྒྱུད་ཐག་
བདུན་ཡོད་དགོ་པའི་གནད་དོན་ཡང་ ཁོང་ མཁའ་འགྲོམ་སྤུན་ཆ་བདུན་གྱི་ཚུལ་དང་ རྒྱུད་ཐག་ཐུང་ཀུ་འབད་
མི་འདི་ མཁའ་འགྲོམ་ཆུང་ཤོས་དང་སྤྱང་ཀ་དྭཝ་བུཚ་གཉིས་ཀྱི་བར་ན་ དམ་ཚིག་འཁྲུལ་སོ་པའི་གནད་ལས་
སྤུན་ཆ་ཆུང་ཤོས་ཀྱི་བརྡ་རྟགས་ཨིན་ཟེར་སློབ་ཀུན་བཟང་ཕྲིན་ལས་ཀྱིས་རྩོམ་སྒྲིག་གནང་མི་ གླུ་དེབ་བློ་གསར་
ལམ་སྟོན་ནང་བཀོད་དེ་འདུག།
དྲི་བ།
སྤྱིར་བཏང་གི་སྙན་ཆ་རིགས་ལུ་ གུས་བཀུར་འབད་དགོཔ་འདུག་ག་ ག་ཅི་སྦེ། སློབ་རིམ་ པ། སློབ་ཚན་གསུམ་པ།གླུ་གཞས་ཀྱི་སྐོར། 
སློབ་ཚན་བཞི་པ།
གླུ་གཞས་ཀྱི་སྐོར།
གཞུང་སྒྲ་གི་རིགས།
གཞུང་སྒྲའི་གོ་དོན།
གཞུང་སྒྲ་ཟེར་མི་འདི་ འབྲུག་རྒྱལ་ཁབ་ཀྱི་གཡུས་ཀྱི་གཞུང་ལྟེ་བ་ རྒྱལ་ས་ཐིམ་ཕུ་དང་ སྤུ་ན་ཁ་ལས་
དར་ནི་དེ་གིས་ གཞུང་སྒྲ་ཟེར་སླབ་དོ་ཡོདཔ་མ་ཚད་ གླུ་གཞས་འདི་ ཧེ་མ་གི་དུས་ལུ་མང་ཤོས་ར་
གཞུང་འབྲེལ་གྱི་རྟེན་འབྲེལ་མཛད་སྒོའི་སྐབས་ རྐྱབ་དོ་ཡོདཔ་ལས་ཡང་ གཞུང་སྒྲ་ཟེར་བའི་མིང་དར་ཡོདཔ་
སྦེ་བཤདཔ་ཨིན་པས། སློབ་རིམ་ པ། སློབ་ཚན་བཞི་པ།
གཞུང་སྒྲ་གི་འབྱུང་རབས།
ཧེ་མ་སྤྱི་ལོ་  གི་ལོ་ལུ་ མཐུ་ཆེན་ཆོས་ཀྱི་རྒྱལཔོ་ཞབས་དྲུང་ངག་དབང་རྣམ་རྒྱལ་མཆོག་ ལྷ་དང་
བླ་མའི་ལུང་གིས་བསྐུལ་ཏེ་ ཆིབས་ཁ་ལྷོ་ལུ་བསྒྱུར་ཞིནམ་ལས་ གླིང་གཞི་ལས་སྦེ་ འབྲུག་ཆེན་ངག་
དབང་ཆོས་རྒྱལ་གྱི་གདན་ས་ སྤང་རི་ཟམ་པའམ་འབྲུག་ཕོ་བྲང་སྡིངས་ལུ་ཕེབས་ད་ རྟ་མགོ་གི་ཆོས་རྗེ་ཚེ་
དབང་བསྟན་འཛིན་ལ་སོགས་པའི་ འབྲུག་པའི་ཆོས་རྒྱུད་དང་གདུང་རྒྱུད་འཛིན་མི་བླམ་དང་ འབྲུག་པའི་སྦྱིན་
བདག་དད་པ་ཅན་ཚུ་གིས་ ཕེབས་བསུ་ཞུ་ཞིནམ་ལས་བཞུགས་གྲལ་བསྒྲིགས་པའི་སྐབས་ མཚན་ལྡན་
ཚོགས་པའི་ཚོགས་གླུ་ཤེས་མི་དགོ་ ཟེར་མི་གཞུང་སྒྲ་འདི་སྤྱན་འབུལ་ཕུལ་ཏེ་ རྟེན་འབྲེལ་བརྩི་སྲུང་མཛད་
ཡོདཔ་འབད་བཤདཔ་ཨིན་པས། དེ་གི་ཤུལ་ལས་ སྤྱི་ལོ་  ལུ་ གྲུ་འཛིན་གཉིས་པ་ སྤུངས་
ཐང་བདེ་བ་ཆེན་པོའི་རྫོང་ཆེན་ གསརཔ་བཞེངས་ཚར་ཏེ་ བཀྲ་ཤིས་རབ་གནས་ཀྱི་དགའ་སྟོན་རྟེན་འབྲེལ་བརྩི་
སྲུང་ཞུ་བའི་སྐབས་ བློ་གྲོས་རིག་པའི་རྩལ་ཁ་ཡངས་པའི་ འབྲུག་མི་རིག་པ་ཅན་ཚུ་གིས་ འབྲུག་པའི་སྤུང་
ན་བདེ་ཆེན། །བཀྲ་ཤིས་སྒོ་མང་འདྲ་དོ།། ཟེརཝ་ལ་སོགས་པའི་བྱིན་རླབས་ཅན་གྱི་གླུ་གཞས་ཚུ་ གྱལ་
བསྒྲིགས་ཞིནམ་ལས་ གདངས་རིངམོ་སྦེ་འཐེན་ཏེ་ ལེའུ་ལྷོད་ཏོག་ཏོ་སྦེ་རྐྱབ་ནི་འགོ་བཙུགས་པའི་ཤུལ་
ལས་ རིམ་པ་བཞིན་དར་ཁྱབ་བྱུང་ཡོདཔ་ཨིན་པས།
ཁྲུང་ཁྲུང་དཀར་མོའི་གླུ་གཞས།
ཁྲུང་ཁྲུང་དཀར་མོའི་གླུ་གཞས། །བཞུགས་ཁྲི་གོང་ལ་ཕུལ་ཡོད། །བཞུགས་ཁྲི་གོང་གི་མཚན་ལྡན། །ཁྲུང་
ཁྲུང་གླུ་ལ་གསོན་དང་། །ཁྲུང་ཁྲུང་ཡོང་ཡོང་ག་ནས་ཡོང་། །གངས་ཅན་བོད་ལས་ཡོང་། །ཁྲུང་ཁྲུང་འགྲོ་འགྲོ་
གང་དུ་འགྲོ། །རྒྱ་ནག་ཡུལ་ལ་འགྲོ། །རྒྱ་ནག་པདྨའི་མཚོ་ཁ་ལུ། །ཁྲུང་ཁྲུང་དགའ་ཉམས་ཡོད། །ཁྲུང་
ཁྲུང་སྐྱིད་ཉམས་ཡོད། །རྒྱ་ཚད་པའི་ངམ་འཕང་ལང་ཚེ། །ཁྲུང་ཁྲུང་དགའ་ཉམས་མེད། །ཁྲུང་ཁྲུང་སྐྱིད་ཉམས་
མེད། །གཤོག་སྒྲོ་གཡས་པ་ལྡིང་ཤོག །ཆོས་འཁོར་ལྷ་ས་བསྐོར། །གཤོག་སྒྲོ་གཡོན་མ་ལྡིང་ཤོག
།བུམ་ཐང་སྡེ་བཞི་བསྐོར། །གཡས་གཡོན་མེད་པ་ལྡིང་ཤོག །འཛམ་གླིང་ས་མཐའ་བསྐོར།།
དར་དཀར་ལ་མོའི་ལ་གཞོལ།
དར་དཀར་ལ་མོའི་ལ་གཞོལ། །གྲོང་ལ་གསེར་གྱི་ནང་ལས། །མ་མཐོང་ལ་གིས་བཅད་དེ། །ཨའུ་ས་ལེ་
ཨའུ། །དར་དཀར་ཀ་ལི་རྫིང་ཁ། །གྲོང་ལ་གསེར་གྱི་ནང་ལས། །དཔལ་འཛོམ་བུ་མོའི་ཕ་ཡུལ། །ཨའུ་གླུ་གཞས་ཀྱི་སྐོར། 
ས་ལེ་ཨའུ། །དར་དཀར་གསེར་མཚོ་གཡུ་མཚོ། །གྲོང་ལ་གསེར་གྱི་ནང་ལས། །དཔལ་འཛོམ་བུ་མོའི་
གསོལ་ཆུ། །ཨའུ་ས་ལེ་ཨའུ། །ནགས་ཀྱི་དོམ་ཅུང་ཧིང་དཀར། །གྲོང་ལ་གསེར་གྱི་ནང་ལས། །དཔལ་
འཛོམ་བུ་མོའི་སྒོ་ཁྱི། །ཨའུ་ས་ལེ་ཨའུ། །ལ་ཁའི་བྱ་མདངས་དཔུང་དཀར། །གྲོང་ལ་གསེར་གྱི་ནང་ལས།
།དཔལ་འཛོམ་བུ་མོའི་གདང་བྱ། །ཨའུ་ས་ལེ་ཨའུ། །ལ་ཁའི་ལྷ་ཤིང་ཤུག་པ། །གྲོང་ལ་གསེར་གྱི་ནང་
ལས། །དཔལ་འཛོམ་བུ་མོའི་གསོལ་ཤིང་། །ཨའུ་ས་ལེ་ཨའུ།།
ཤར་ཕྱོགས་དགུང་ཐང་ལ་མོ།
ཤར་ཕྱོགས་དགུང་ཐང་ལ་མོའི་ལ་མགོ་འདི། །ལ་མོ་ལ་ངོ་མ་ཤེས་ལ་གཅིག་འདུག །ལ་ལུ་གིས་སླབ་ཚེ་ལྷ་
ལ་ལོ། །ལ་ལུ་གིས་སླབ་ཚེ་འདྲེ་ལ་ལོ། །ལ་མོ་ང་ངོ་ཁྱེད་ཀྱིས་མ་ཤེས་ན། །ལ་མོ་ང་ནི་དགུང་ཐང་ལ་མོ་
ཨིན། །རྩ་བ་བྱང་རྩེ་གཞུང་ལ་ང་མི་འགྲོ། །བོད་ཆོས་འཁོར་ལྷ་ས་མཇལ་ནས་ཡོང་།།
དྲི་བ།  ཁྱོད་ཀྱིས་འབད་བ་ཅིན་ གླུ་གཞས་ཚུ་ལས་ གཞུང་སྒྲ་འདི་ རྩ་ཆེཝ་སྦེ་རྩིས་དགོ་པའི་ཁུངས་
ག་ཅི་ཨིན་པས།
འབོད་སྒྲ་གི་རིགས།
འབོད་སྒྲ་གི་གོ་དོན།
འབོད་སྒྲ་ཟེར་མི་འདི་ དཔོན་གྱི་སྐུ་མདུན་ལུ་ཕྱག་ཞུ་སྟེ་སྡོད་མི་ འབོད་སྒརཔ་ཚུ་གིས་ གདངས་དབྱངས་
ཐུང་སུ་ཅིག་དང་ ལེའུ་སྒོར་སྒོརམ་བཟོ་སྟེ་ རྐྱབ་སྲོལ་ཡོད་མིའི་ཞབས་ཁྲ་འདི་ལུ་སླབ་ཨིན་པས། སློབ་རིམ་ པ། སློབ་ཚན་བཞི་པ།
འབོད་སྒྲ་གི་འབྱུང་ཁུངས།
འབོད་སྒྲ་འདི་ ཧེ་མ་འབྲུག་རྒྱལ་ཁབ་འདི་ གོང་འཕེལ་སྦོམ་མ་འགྱོ་བའི་ནམ་དུས་ལུ་ རྫོང་ཁག་དང་རྫོང་
ཁག་ རྒེད་འོག་དང་གཡུས་སྒོ་ཚུ་ནང་ལས་ཕར་ འགྱོ་འགྲུལ་འཐབ་དགོཔ་འཐོནམ་ད་ བདུན་ཕྲག་དང་ཟླཝ་
ལས་བཅད་དེ་ འགོར་དོ་ཡོདཔ་ཨིན་པས། དེའི་སྐབས་ འབྲུག་རྒྱལ་ཁབ་ཀྱི་གཞུང་ལྟེ་བ་ ཐིམ་ཕུ་དང་སྤུ་
ན་ཁ་ཚུ་ནང་ དཔོན་གྱི་ཕྱག་ཞུ་སྟེ་སྡོད་མི་ འབོད་སྒརཔ་འདི་ཚུ་ འཕྲལ་འཕྲལ་གཞུང་འབྲེལ་གྱི་དོན་ལུ་
དང་ རེ་ཚེ་སྐབས་ གཡུས་སྐོར་ཟེར་ གཡུས་ཁ་ལུ་ ངལ་གསོ་འགྱོ་བའི་སྐབས་ ཁོང་ཆ་ཁྱབ་ཀྱིས་
སྐེད་པའི་མཉེན་ཁུག་དང་ གདོང་གི་དགའ་འཛུམ་ ལག་པའི་ཕྱག་རྒྱ་དང་རྐང་པའི་གོམས་སྟབས་ཚུ་ འགྱིང་
ཉམས་ཆེ་བའི་སྒོ་ལས་རྐྱབ་མི་དེ་ལས་ དར་ཁྱབ་བྱུང་ཡོདཔ་ཨིན་པས། དེའི་སྐབས་ཞབས་ཁྲ་འདི་ལུ་
འབོད་སྒྲ་ཟེར་བའི་ཐ་སྙད་མ་དར་བར་ སྒོར་སྒོརམ་ཟེར་སླབ་སྲོལ་ཡོདཔ་ཨིན་རུང་ ཤུལ་ལས་ རྒྱལ་གཞུང་
འཆམ་དང་ཟློས་གར་གྱི་སྡེ་ཚན་ ལོགས་སུ་བཙུགས་ཞིནམ་ལས་ ཞབས་ཁྲ་གི་མིང་ཡང་འབོད་སྒྲ་ཟེར་བའི་
ཐ་སྙད་ཆགས་ཡོདཔ་སྦེ་བཤད་ནི་འདུག།
གཡུས་ཆུང་བཀྲ་ལ་ཤིས་པའི།
གཡུས་ཆུང་བཀྲ་ལ་ཤིས་པའི་ཕུ་ཞིག་ན། །མདའ་མོ་གསེར་ལས་གྲུབ་པའི་ཆ་གཅིག་ཡོད། །མདའ་མོ་གསེར་
མདའ་མ་རེད་ཕྱག་མདའ་རེད། །ཆོས་རྒྱལ་ནོར་བཟང་རྒྱལ་པོའི་ཕྱག་མདའ་རེད། །མདའ་མོ་རང་ཡུལ་མ་
བཞག་མི་ཡུལ་བཏང་། །མི་ཡུལ་ལུང་པའི་ཕྱོགས་སུ་བག་ཆགས་བཞག །ཕྱག་གཅིག་གཡས་པར་ཚེ་དབང་
བུམ་པ་བསྣམས། །ཚེ་དབང་བུམ་པས་སྐུ་ཚེ་རིང་བར་ཤོག །ཕྱག་གཅིག་གཡོན་མར་བཀྲ་ཤིས་ཁ་དར་
བསྣམས། །བཀྲ་ཤིས་ཁ་དར་བཀྲ་ལ་ཤིས་པར་ཤོག།
གཡུས་ཆུང་བཀྲ་ལ་ཤིས་པའི་ཕུ་ཞིག་ན། །མདའ་མོ་དངུལ་ལས་གྲུབ་པའི་ཆ་གཅིག་ཡོད། །མདའ་མོ་དངུལ་
མདའ་མ་རེད་ཕྱག་མདའ་རེད། །ཆོས་རྒྱལ་ནོར་བཟང་རྒྱལ་པོའི་ཕྱག་མདའ་རེད། །མདའ་མོ་རང་ཡུལ་མ་
བཞག་མི་ཡུལ་བཏང་། །མི་ཡུལ་ལུང་པའི་ཕྱོགས་སུ་བག་ཆགས་བཞག །ཕྱག་གཅིག་གཡས་པར་ཚེ་དབང་
བུམ་པ་བསྣམས། །ཚེ་དབང་བུམ་པས་སྐུ་ཚེ་རིང་བར་ཤོག །ཕྱག་གཅིག་གཡོན་མར་བཀྲ་ཤིས་ཁ་དར་
བསྣམས། །བཀྲ་ཤིས་ཁ་དར་བཀྲ་ལ་ཤིས་པར་ཤོག།གླུ་གཞས་ཀྱི་སྐོར། 
གཡུས་ཆུང་བཀྲ་ལ་ཤིས་པའི་ཕུ་ཞིག་ན། །མདའ་མོ་དུང་ལས་གྲུབ་པའི་ཆ་གཅིག་ཡོད། །མདའ་མོ་དུང་མདའ་
མ་རེད་ཕྱག་མདའ་རེད། །ཆོས་རྒྱལ་ནོར་བཟང་རྒྱལ་པོའི་ཕྱག་མདའ་རེད། །མདའ་མོ་རང་ཡུལ་མ་བཞག་མི་
ཡུལ་བཏང་། །མི་ཡུལ་ལུང་པའི་ཕྱོགས་སུ་བག་ཆགས་བཞག །ཕྱག་གཅིག་གཡས་པར་ཚེ་དབང་བུམ་པ་
བསྣམས། །ཚེ་དབང་བུམ་པས་སྐུ་ཚེ་རིང་བར་ཤོག །ཕྱག་གཅིག་གཡོན་མར་བཀྲ་ཤིས་ཁ་དར་བསྣམས།
།བཀྲ་ཤིས་ཁ་དར་བཀྲ་ལ་ཤིས་པར་ཤོག།
རྒྱ་གར་ལ་གི་ཆུ་དང་།
རྒྱ་གར་ལ་གི་ཆུ་དང་ཞེས་པའི། །ཡར་ཡར་བོད་ཀྱི་ཆུ་གཉིས། །དང་པོ་གངས་དཀར་ཏི་སེའི་ཕྱོགས་ནས།
།འབབ་ས་གཅིག་པུ་ཡིན་པས། །ལུང་པ་ཁག་ཁག་མང་རབས་ཞིག་ཏུ། །སོ་སོར་འགྲོ་དགོས་བྱུང་ཡོད།
།གསུམ་པ་བླ་མའི་ཁྲུས་བུམ་ནང་ལས། །ཞལ་འཛོམ་ཡོད་པར་ཞུ་ཞིག །འབྲུ་ཆུང་ལ་གིས་གཅིག་བྱས་ཞེས་
པའི། །ཀྲེ་མོ་ལ་གིས་གཉིས་བྱས། །དང་པོ་ཞིང་ཁང་གྲུ་བཞི་ནང་ལ། །འཚོ་ས་གཅིག་པུ་ཡིན་པ། །འབྲུ་
དང་ཀྲེ་མོ་མ་འདྲ་བཞིན་དུ། །སོ་སོར་འགྲོ་དགོས་བྱུང་ཡོད། །གསུམ་པ་ཆུ་རག་རྣམ་དག་འོག་ལ། །ཞལ་
འཛོམ་ཡོད་པ་ཞུ་ཞིག །བུ་ཆུང་ལ་གིས་གཅིག་བྱས་ཞེས་པའི། །བུ་མོ་ལ་གིས་གཉིས་བྱས། །དང་པོ་ཡབ་
ཡུམ་གཉིས་ཀྱི་ཁོང་ལས། །འཁྲུང་ས་གཅིག་པུ་ཡིན་པས། །བུ་དང་བུ་མོ་མ་འདྲ་བཞིན་དུ། །སོ་སོར་འགྲོ་
ཡོད་བྱུང་ཡོད། །གསུམ་པ་བཞུགས་གྲལ་མི་མང་གོང་ལ། །ཞལ་འཛོམཡོད་པ་ཞུ་ཡོད།།
གནས་ལ་དང་པ།
གནས་ལ་དང་པ་མི་ཆགས་དང་པ་ཆགས། །གནས་ལ་དང་པ་སྤ་གྲོ་སྟག་ཚང་ཆགས། །ལྷ་གཅིག་ཨོ་རྒྱན་
པདྨའི་བཀའ་དྲིན་གྱིས། །ལྷོ་ལྗོངས་དག་པའི་ཞིང་དུ་བྱིན་གྱིས་བརླབས། །སངས་རྒྱས་བསྟན་པ་དར་བའི་རྟེན་
འབྲེལ་བཟང་། །འགྱུར་བ་མེད་པའི་བཀྲ་ཤིས་སྨོན་ལམ་ཞུ།།
གནས་ལ་གཉིས་པ་མི་ཆགས་གཉིས་པ་ཆགས། །གཉིས་པ་སྤུངས་ཐང་བདེ་ཆེན་ཕོ་བྲང་ཆགས། །སྐྱབས་
མགོན་ངག་དབང་རྣམ་རྒྱལ་བཀའ་དྲིན་གྱིས། །ཆོས་སྲིད་ལུགས་གཉིས་བསྟན་པའི་ལམ་སྲོལ་བཙུགས།
།རྒྱལ་ཁབ་རང་དབང་ཐོབ་པའི་རྟེན་འབྲེལ་བཟང་། །འགྱུར་བ་མེད་པའི་བཀྲ་ཤིས་སྨོན་ལམ་ཞུ།།
གནས་ལ་གསུམ་པ་མི་ཆགས་གསུམ་པ་ཆགས། །གསུམ་པ་ཆོས་འཁོར་རྩེ་ཡི་རྫོང་ཆེན་ཆགས། །མི་རྗེ་ཨོ་ སློབ་རིམ་ པ། སློབ་ཚན་བཞི་པ།
རྒྱན་དབང་ཕྱུག་བཀའ་དྲིན་གྱིས། །བརྒྱུད་འཛིན་རྒྱལ་རབས་གསེར་གྱི་ཕྲེང་བ་བྱོན། །མི་སེར་དར་ཞིང་རྒྱས་
པའི་རྟེན་འབྲེལ་བཟང་། །འགྱུར་བ་མེད་པའི་བཀྲ་ཤིས་སྨོན་ལམ་ཞུ།།
གནས་ལ་བཞི་པ་མི་ཆགས་བཞི་པ་ཆགས། །བཞི་པ་བདེ་ཆེན་ཆོས་གླིང་ཕོ་བྲང་ཆགས། །མི་དབང་འཇིགས་
མེད་སེངྒེའི་བཀའ་དྲིན་གྱིས། །དབང་ཆ་ཕྱིར་སྤེལ་རྩ་ཁྲིམས་ཆེན་མོ་བརྩམས། །རང་བཙན་ཡུན་དུ་གནས་པའི་
རྟེན་འབྲེལ་བཟང་། །འགྱུར་བ་མེད་པའི་བཀྲ་ཤིས་སྨོན་ལམ་ཞུ།། (སྐྱབས་རྗེ་ཁྲི་རབས་བདུན་ཅུ་པའི་གསུང་རྩོམ་)
དྲི་བ།
སྤྱིར་བཏང་གི་གླུ་གཞས་ཀྱི་ནང་གསེས་ གཞུང་སྒྲ། འབོད་སྒྲ། རིག་གསར་ ཟེར་དབྱེ་བ་ཕྱེ་དགོ་པའི་
ཁུངས་ག་ཅི་སྨོ།
རིག་གསར་གྱི་རིགས།
རིག་གསར་གླུ་གཞས་ཀྱི་གོ་དོན།
རིག་གསར་གྱི་གླུ་གཞས་ཟེར་མི་འདི། དེང་སང་དུས་ཀྱི་འཕོ་འགྱུར་དང་བསྟུན་ བློ་རིག་གི་རྩལ་བཏོན་བཞིན་
ན་ ཧེ་མ་མེད་པའི་ ཚིག་དང་གདངས་དབྱངས་ག་ར་ གཞན་དང་མ་འདྲཝ་སྦེ་ ཁྱད་ཆོས་དང་རིག་རྩལ་འདྲ་
མིན་གྱི་ཐོག་ལས་ གསར་རྩོམ་འབད་དེ་ འཐེན་མི་ཅིག་ལུ་སླབ་ཨིན།གླུ་གཞས་ཀྱི་སྐོར། 
སྔོ་ལྗང་སྤང་གི་སྦུག་ལས།
མོ། སྔོ་ལྗང་སྤང་གི་སྦུག་ལས། །དམ་ཚིག་གསེར་གྱི་མེ་ཏོག །བརྩེ་བའི་ལགཔ་གིས་བཅག་སྟེ།
།དགའ་བའི་མི་ལུ་ཕུལ་ནི།།
ཕོ། འཇའ་ཚོན་སྣ་ལྔའི་སྦུག་ལས། །སྐྱི་བསེར་རླུང་ལུ་སྤྲུལ་ཏེ། །ས་སྨུག་མགུ་ལུ་བཞོན་ཏེ། །བུམོ་
ཁྱོད་བཞུགས་སར་འོང་ནི།།
ཕོ/མོ། ཧིང་གཏམ་གླུ་ཅིག་ལེན་ཤོག་ལ། འཛུམ་པའི་བྲོ་ཅིག་འཁྲབ་ཤོག་ལ།
མོ། རྒྱ་མཚོ་ཆེན་པོའི་སྦུག་ལས། །འདོད་དགུ་འཛོམས་པའི་ནོར་བུ། །དགའ་བའི་ལག་པར་ལེན་ཏེ།
།ཁྱོད་ལུ་ཕུལ་དགོ་བསམ་སོང་།།
ཕོ། ཙན་དན་སྡོང་པོའི་མགུ་ལས། །ཁུ་བྱུག་སྔོནམོ་ལུ་སྤྲུལ་ཏེ། །ཧན་པའི་གསུང་གི་མཆོད་པ། །ཁྱོད་
ལུ་ཕུལ་བར་འོང་དོ།།
ཕོ/མོ། ཧིང་གཏམ་གླུ་ཅིག་ལེན་ཤོག་ལ། འཛུམ་པའི་བློ་ཅིག་ཁྲབ་ཤོག་ལ།།
(རྩོམ་མི། དྲུང་འཚོ་ཤེས་རབ)
འགྱོ་བའི་ལམ།
མོ། ལམ་གོམས་ཅིག་ས་ཁར་སྤོ་རུང་། །ང་དམྱལ་བའི་གཡུས་ཁར་འགྱོ་དོ་བཟུམ། །གདོང་དགའ་འཛུམ་
ཤིག་ཤིག་སྟོན་རུང་། །སེམས་ཁོག་ཐག་ཆད་དེ་འོང་དོ་བཟུམ། །བློ་གཏད་པའི་མི་འདི་མཐོང་ས་མེད།
།ངེའི་མི་ཚེ་ཆུ་ལས་རིང་སོ་ནུག །ཨའེ་ཁུངས་ཅིག་རྩ་ལས་མིན་འདུག་སྨོ། །སེམས་སྡུག་བསྔལ་མྱོང་
སའི་གཞི་ར་མས།། 
བུ། སེམས་སྡུག་བསྔལ་ཆེ་བའི་ན་ཟུག་འདི་སྨོ་ལ། །ཡར་གནམ་ལས་གནམ་ལྕགས་བུད་དོ་བཟུམ་
འབད་ལ། །ངེའི་སེམས་མཐུན་དྲན་པའི་ན་ཟུག་ཡང་། །སེམས་བློ་སྟོབས་བཙུགས་རུང་འབག་མ་ཐེག
།བུ་རང་གིས་ག་ཅི་འབག་ཐེག་ནི། །ས་འཛམ་གླིང་སྦོམ་རུང་མི་ཐེགཔ་འོང་། །རང་སྐྱོ་བ་ཚེ་སྔོན་ལས་
ར་མས།། 
བུམོ། ཁྱོད་བསིལ་བའི་དཀར་གསལ་ཟླ་བ། །ཡངན་རྐྱེན་ངན་ས་སྨུག་སྤུབས་དཔ་སྨོ། །ཁྱོད་བསིལ་བའི་
དཀར་གསལ་ཟླ་བ། །ཡངན་ཉི་མའི་འོད་ཀྱིས་བསྒྲིབས་དཔ་སྨོ། །ང་ཟེའུ་འབྲུ་སྡུག་བསྔལ་འབག་
མ་ཐེག །དུས་ཨ་རྟག་ཁྱོད་ར་དྲན་ཏེ་གིས། །སེམས་ཁོག་ཐག་ཆད་པའི་གཞི་ར་མས། །ཨའེ་ སློབ་རིམ་ པ། སློབ་ཚན་བཞི་པ།
དགའ་བའི་དུས་ཅིག་མིན་འདུག་སྨོ།། 
བུ། ངེའི་ཧིང་གི་སེམས་མཐུན་དོ་རོགས་བུ་མོ་ལ། །སེམས་མ་སྐྱོ་མ་འཁྲུལ་ན་ཟུག་མ་རྐྱབ་ལ། །ངེའི་
སེམས་ཀྱི་མཆོད་བཤམ་ཁྲ་མོའི་ནང་། །བུམོ་ཁྱོད་ལས་བུམོ་གཞན་ང་མི་ལེན་སྨོ། །ངེའི་སེམས་ཀྱི་
སྐུ་རྟེན་གསུང་རྟེན་ཡང་། །བུམོ་ཁྱོད་ལས་ལེགསཔ་ཅིག་མི་འཐོབ་འོང་། །ངེའི་མི་ཚེ་ཁྱོད་ཀྱི་ལག་
པར་ཨིན།།  (ཚེ་རིང་མོན་པ་རྒྱལ་མཚན)
དྲི་བ།
སྤྱིར་བཏང་ གཞུང་སྒྲ། འབོད་སྒྲ། རིག་གསར་གསུམ་ འདྲ་མཉམ་སྦེ་གོང་འཕེལ་གཏང་དགོ་པ་ཅིན་
ག་ཅི་ཁག་ཆེ་ནི་ཨིན་པས།ལྷན་ཐབས། 
ལྷན་ཐབས།
གཞུང་སྒྲའི་རིགས།
ཉི་མ་བྱང་ཕྱོགས་གླིང་གི་གླིང་ཕྱོགས་ན།
ཉི་མ་བྱང་ཕྱོགས་གླིང་གི་གླིང་ཕྱོགས་ན། །ང་ལ་ཕྱི་མ་དྲན་པའི་བླ་མ་ཡོད། །ཕྱག་དང་མཆོད་པ་ཕུལ་ན་འདི་ལ་
ཕུལ། །དབང་དང་དངོས་གྲུབ་ཞུ་ན་འདི་ལས་ཞུ།།
ཉི་མ་ཤར་ཕྱོགས་གླིང་གི་གླིང་ཕྱོགས་ན། །ང་ལ་བདག་དགོངས་སྤྱོད་པའི་དཔོན་པོ་ཡོད། །ཅི་གསུངས་བཀའ་
བཞིན་བསྒྲུབ་ན་འདི་ལ་བསྒྲུབ། །དགའ་སྤྲོ་གླུ་མཆོད་ཕུལ་ན་འདི་ལ་ཕུལ།།
ཉི་མ་ལྷོ་ཕྱོགས་གླིང་གི་གླིང་ཕྱོགས་ན། །ང་ལ་བྱམས་བརྩེས་སྐྱོང་བའི་ཕ་མ་ཡོད། །དྲིན་ལན་ཆོས་ཀྱིས་འཇལ་
ན་འདི་ལ་འཇལ། །གཏམ་སྙན་ཚིག་གསུམ་ཞུ་ན་འདི་ལ་ཞུ།།
ཉི་མ་ནུབ་ཕྱོགས་གླིང་གི་གླིང་ཕྱོགས་ན། །ང་ལ་ལྷན་གཅིག་སྐྱེས་པའི་སྤུན་ཟླ་ཡོད། །དགའ་སྐྱིད་གདུང་
སེམས་བསྐྱེད་ན་འདི་ལ་བསྐྱེད། །བརྩེ་བའི་བྱམས་པས་བསྐྱང་ན་འདི་ལ་བསྐྱང་།།
ཉི་མ་དྲོན་མ་མི་ཤར།
ཉི་མ་དྲོན་མ་མི་ཤར། །ཉི་མ་དྲོན་མ་ཤར། །བསམ་ནས་ཕོ་བྲང་གི་རྩེ། །ཕྱི་ལ་ལྕགས་རི་བསྐོར་བ།། ནང་
ལ་ནོར་བུ་བཞུགས། །བསམས་ནས་ནོར་བུ་རང་བཞུགས། །དགུང་སྟོད་མཐོན་པོའི་ཕྱོགས། །བསམས་ནས་
ཁྲི་གདུགས་གཡས་ལས་བཞུགས། །བསམས་ནས་ཞོ་ཤེལ་གཡོན་ལས་བཞུགས། །ཁྲི་གདུགས་བཞུགས་
ཤིག་བཞུགས། །བསམས་ནས་བཀྲ་ཤིས་པར་ཤོག། བསམས་ནས་གཡང་ཆགས་པར་ཤོག།དགོན་བཟང་
མཐོན་པོའི་ཕྱོགས། །བསམས་ནས་མཚན་ལྡན་གཡས་ལས་བཞུགས། །ཆབ་བླུག་གཡོན་ལས་བཞུགས།
།མཚན་ལྡན་བཞུགས་ཤིག་བཞུགས། །བསམས་ནས་བཀྲ་ཤིས་པར་ཤོག། བསམས་ནས་གཡང་ཆགས་པར་ སློབ་རིམ་ པ་དང་ པ། ལྷན་ཐབས།
ཤོག །རྫོང་ཆེན་ཁྲ་མོའི་ཕྱོགས། །བསམས་ནས་དབང་ཆེན་གཡས་ལས་བཞུགས།། ཚོགས་དམངས་ལས་
བཞུགས། །དབང་ཆེན་བཞུགས་ཤིག་བཞུགས། །བསམས་ནས་བཀྲ་ཤིས་པར་ཤོག། བསམས་ནས་གཡང་
ཆགས་པར་ཤོག། གཡུས་བཟང་ཁྲ་མོའི་ཕྱོགས། །བསམས་ནས་ཡབ་ཆེན་གཡས་ལས་བཞུགས།
།བསམས་ནས་ཡུམ་ཆེན་གཡོན་ལས་བཞུགས། །ཡབ་ཡུམ་བཞུགས་ཤིག་བཞུགས། །བསམས་ནས་བཀྲ་
ཤིས་པར་ཤོག། བསམས་ནས་གཡང་ཆགས་པར་ཤོག།
དགོན་པ་གསེར་ལས་གྲུབ་པ།
དགོན་པ་གསེར་ལས་གྲུབ་པའི་དཔོན་གཡོག་ཚོ། །ཉི་མ་ཤར་གྱི་ཕྱོགས་སུ་མི་འབྱོན་ག །ཁྲི་གདུགས་ཉི་མ་
འདྲ་བའི་རྟ་ཕོ་བཙུགས། །ཞོ་ཤེལ་ཟླ་བ་འདྲ་བའི་སྒ་ཆས་སྒྲོན། སྐར་མ་སྨིན་དྲུག་མང་པོ་སོ་སོརགྱེས། །མ་
རིག་མུན་པ་བསལ་བར་མི་འབྱོན་ག། དགོན་པ་གསེར་ལས་གྲུབ་པའི་དཔོན་གཡོག་ཚོ།།ཉི་མ་ལྷོ་ཡི་ཕྱོགས་སུ་
མི་འབྱོན་ག། རྨ་བྱ་སྔོན་མོ་འདྲ་བའི་རྟ་ཕོ་བཙུགས། །ཁུ་བྱུག་སྔོན་མོ་འདྲ་བའི་སྒ་ཆས་སྒྲོན། བྱ་ལ་བྱ་ཆས་
མང་པོ་སོ་སོར་གྱེས། །ཆོས་འཁོར་ལྷ་ས་མཇལ་བར་མི་འབྱོན་ག། དགོན་པ་གསེར་ལས་གྲུབ་པའི་དཔོན་
གཡོག་ཚོ། །ཉི་མ་ནུབ་ཀྱི་ཕྱོགས་སུ་མི་འབྱོན་ག། གཡས་རི་གཙང་ཆུ་འདྲ་བའི་རྟ་ཕོ་བཙུགས། །སྐྱིད་ཆུ་
སྔོན་མོ་འདྲ་བའི་སྒ་ཆས་སྒྲོན། །ཆུ་ལ་ཆུ་ཆེན་མང་པོ་སོ་སོར་གྱེས།།དངུལ་གྱི་བུམ་ཆུ་འདེགས་པར་མི་འབྱོན་ག།
དགོན་པ་གསེར་ལས་གྲུབ་པའི་དཔོན་གཡོག་ཚོ། །ཉི་མ་བྱང་གི་ཕྱོགས་སུ་མི་འབྱོན་ག། ཕོ་ཤིང་སྟག་པ་འདྲ་
བའི་རྟ་ཕོ་བཙུགས། །མོ་ཤིང་གླང་མ་འདྲ་བའི་སྒ་ཆས་སྒྲོན། །ཤིང་ལ་ཤིང་ཆེནམང་པོ་སོ་སོར་གྱེས། །ཀ་
གཞི་གདུང་བརྒྱད་བཙུགས་པར་མི་འབྱོན་ག། །།
ཨོ་ལོ་གཞོན་པ་མི་ཕྱིན་གཞོན་པ་ཕྱིན།
ཨོ་ལོ་གཞོན་པ་མི་ཕྱིན་གཞོན་པ་ཕྱིན། །གཞོན་པ་སྟེང་ཕྱོགས་ལྷ་ལུ་ཕྱིན། །ལྷ་ཡི་དབང་པོ་བརྒྱ་བྱིན་ལན་
གཅིག་མཇལ། །ལྷ་ཡི་དབང་པོ་བརྒྱ་བྱིན་ལན་གཉིས་མཇལ། །ལྷ་ཡི་དབང་པོ་བརྒྱ་བྱིན་ལན་གསུམ་མཇལ།
།ཕར་ལ་གསེར་གྱི་ཟམ་པ་བཙུགས། །གསེར་གྱི་ཟམ་པ་འགྱུར་ལྡོག་མེད། །ཚུར་ལ་གཡུ་ཡི་ལྡུམ་ར་
བཙུགས། །གཡུ་ཡི་ལྡུམ་ར་རྒྱུན་ཆད་མེད། །ཨོ་ལོ་གཞོན་པ་མི་གཞོན་པ་ཕྱིན། །གཞོན་པ་བར་ཕྱོགས་
བཙན་ལུ་ཕྱིན། །བཙན་ཡ་བ་སྤུན་བདུན་ལན་གཅིག་མཇལ། །བཙན་ཡ་བ་སྤུན་བདུན་ལན་གཉིས་མཇལ།
།བཙན་ཡ་བ་སྤུན་བདུན་ལན་གསུམ་མཇལ། །ཕར་ལ་གསེར་གྱི་ཟམ་པ་བཙུགས།། གསེར་གྱི་ཟམ་པ་འགྱུར་ལྷན་ཐབས། 
ལྡོག་མེད། །ཚུར་ལ་གཡུ་ཡི་ལྡུམ་ར་ར་བཙུགས། །གཡུ་ཡི་ལྡུམ་ར་རྒྱུན་ཆད་མེད། །ཨོ་ལོ་གཞོན་པ་མི་
གཞོན་པ་ཕྱིན། །གཞོན་པ་འོག་ཕྱོགས་ཀླུ་ལུ་ཕྱིན། །ཀླུ་གཙུག་ན་རིན་ཆེན་ལན་གཅིག་མཇལ། །ཀླུ་གཙུག་
ན་རིན་ཆེན་ལན་གཉིས་མཇལ། །ཀླུ་གཙུག་ན་རིན་ཆེན་ལན་གསུམ་མཇལ། །ཕར་ལ་གསེར་གྱི་ཟམ་པ་
བཙུགས། །གསེར་གྱི་ཟམ་པ་འགྱུར་ལྡོག་མེད། །ཚུར་ལ་གཡུ་ཡི་ལྡུམ་ར་ར་བཙུགས། །གཡུ་ཡི་ལྡུམ་ར་
རྒྱུན་ཆད་མེད།།
ནམ་མཁའ་སྤྲིན་མེད་དྭངས་པ་སེམས་རེ་དགའ།
ནམ་མཁའ་སྤྲིན་མེད་དྭངས་པ་སེམས་རེ་དགའ། །ཁྲི་གདུགས་ཉི་མ་བཞུགས་པ་མདངས་རེ་སྤྲོ། །སྐར་
ཚོགས་ཡོངས་ཀྱིས་བསྐོར་བ་རྟེན་འབྲེལ་བཟང་། །ཞལ་ཧ་ཡང་མཇལ་ཀྱང་དོ་རུང་མཇལ། །ཞལ་ཡང་ཡང་
མཇལ་བའི་སྨོན་ལམ་ཞུ། །ཆོས་འཁོར་ལྷ་ས་བཞེངས་པ་སེམས་རེ་དགའ། །ཤཱཀྱ་མུ་ཎེ་བཞུགས་པ་
མདངས་རེ་སྤྲོ། །བྱང་སེམས་ཡོངས་ཀྱིས་བསྐོར་བ་རྟེན་འབྲེལ་བཟང་། །ཞལ་ཧ་ཡང་མཇལ་ཀྱང་དོ་རུང་
མཇལ། །ཞལ་ཡང་ཡང་མཇལ་བའི་སྨོན་ལམ་ཞུ། །སྤུངས་ཐང་བདེ་ཆེན་བཞེངས་པ་སེམས་རེ་དགའ།།
ངག་དབང་རྣམ་རྒྱལ་བཞུགས་པ་མདངས་རེ་སྤྲོ། །དགེ་འདུན་ཡོངས་ཀྱིས་བསྐོར་བ་རྟེན་འབྲེལ་བཟང་།
།ཞལ་ཧ་ཡང་མཇལ་ཀྱང་དོ་རུང་མཇལ། །ཞལ་ཡང་ཡང་མཇལ་བའི་སྨོན་ལམ་ཞུ། །བཀྲིས་ཆོས་རྫོང་
བཞེངས་པ་སེམས་རེ་དགའ། །མི་དབང་རྒྱལ་པོ་བཞུགས་པ་མདངས་རེ་སྤྲོ། །བློན་འབངས་ཡོངས་ཀྱིས་
བསྐོར་བ་རྟེན་འབྲེལ་བཟང་། །ཞལ་ཧ་ཡང་མཇལ་ཀྱང་དོ་རུང་མཇལ། །ཞལ་ཡང་ཡང་མཇལ་བའི་སྨོན་ལམ་
ཞུ།།
ཨོཾ་ཅིག་ཟེར་ལ།
ཨོཾ་ཅིག་ཟེར་ལ། དྷ་ན་ཀོ་ཤའི་མཚོ་ལས་ཤིང་ཅིག་འཁྲུངས། །ཤིང་མོ་འདི་ཡང་པདྨའི་སྡོང་པོ་འཁྲུངས།
།ཨོཾ་ཅིག་ཟེར་ལ། མེ་ཏོག་པདྨ་མཐོ་ཞིང་ཡངས་པའི་རྩེ། །འདི་ལ་ཡ་མཚན་ཆེ་བའི་སྐུ་ཅིག་འཁྲུངས། །ཨོཾ་
ཅིག་ཟེར་ལ། ཞབས་ནི་ལ་རྡོ་རྗེ་ལའི་སྐྱིལ་ཀྲུང་བཞུགས། །མཚན་ཡང་ཨྱོན་པདྨ་འབྱུང་གནས་ཞུ། །ཨོཾ་
ཅིག་ཟེར་ལ། ཕྱག་གཡས་གསེར་གྱི་རྡོ་རྗེ་རྩེ་ལྔ་བསྣམས། །ཕྱག་གཡོན་འཆི་མེད་བདུད་རྩི་གང་བ་བསྣམས།
།ཨོཾ་ཅིག་ཟེར་ལ། སྤྱན་གཟིགས་པ་འཛམ་གླིང་ཡོངས་ལ་གཟིགས། །ཐུགས་ཡང་ལས་འཕྲོ་བྱིན་གྱིས་བརླབ་
པར་བསྒོམས། །ཨོཾ་ཅིག་ཟེར་ལ། རྒྱུ་ནོར་ཟས་གསུམ་སྙིང་གིས་ཕུལ།། སྙན་པའི་གླུ་དང་དབྱངས་ཀྱི་ལའི་ སློབ་རིམ་ པ་དང་ པ། ལྷན་ཐབས།
མཆོད་པ་ཕུལ། །ཨོཾ་ཅིག་ཟེར་ལ། བདག་དང་ལ་འགྲོ་བ་སེམས་ཅན་རྣམས། །ཕྱི་མ་ཟངས་མདོག་དཔལ་
རིར་དྲང་བར་ཤོག།
གསུང་གི་ཁུ་བྱུག་སྔོན་མོ།
གསུང་གི་ཁུ་བྱུག་སྔོན་མོ། །གཙང་གི་སྒམ་པ་ལ་མོ། །དགུང་ལས་མཐོ་རུང་བརྒལ་སོང་། །ས་སྐྱ་ཆོས་ཀྱི་
བང་མཛོད། །དཀར་པོ་དུང་གི་རྒྱང་བསྒྲགས། །འཕུ་ན་ངན་སོང་གྲོལ་སོང་། །ཆུ་ཆེན་གཡས་རི་གཙང་མོ།
།གྲུ་ཆེན་རྟ་མགོ་མེད་ཀྱང་། །གྲུ་ལ་དར་ཅོག་འཕྱར་ཤོག །དབུས་ཀྱི་སྐྱིད་ཆུ་སྔོན་མོ། །གསེར་གྱི་ཟམ་པ་
མེད་ཀྱང་། །ལྕགས་ཟམ་བཙུགས་ནས་བྱོན་ཤོག། །ཡར་འབྲོག་གཡུ་ཡི་མཚོ་མོ། །རྟ་ཕོའི་ཉིན་ལམ་བཅོ་
བརྒྱད། །མཇལ་ནས་བསམ་པ་རྫོགས་སོང་། །གཙང་སྟོད་བཀྲིས་ལྷུན་པོ། །དགའ་བའི་བྲོ་ཤིག་འཁྲབ་ན།
།སྐྱིད་པའི་ཉི་མ་ཤར་སོང་། །དགའ་ལྡན་རི་ཡི་རྩེ་ནས། །མཚན་ལྡན་བླ་མའི་གདན་ས། །ཆོས་ཀྱི་བསྟན་པ་
དར་སོང་། །སྟོད་ལ་མངའ་རིས་སྐོར་གསུམ། །ལ་མོ་ས་ཐག་རིང་ཀྱང་། །མི་སྡོད་མཇལ་བར་འགྲོ་དགོས།
།ལྷ་ས་ནོར་བུའི་གླིང་ལ། །ལྕང་གླིང་ཤིང་ཅིག་མཐོང་ཚེ། །རང་ཡུལ་ཁོང་ལས་དྲན་སོང་།། བསམ་ཡས་བྱེ་
མའི་ནང་ལས། །རང་འབྱུང་སྤྲུལ་པའི་ཕོ་བྲང་། །མཇལ་ན་བསམ་པ་རྫོགས་སོང་། །གཡུ་ཐོག་ཟམ་པའི་
སྟེང་ལ། །རྒྱལ་བ་ཆིབས་གྲལ་གནང་སར། །བྱིན་རླབས་ཀུན་ལུ་ཁྱབ་སོང་། །ཟམ་པའི་འོག་གི་གསེར་མིག།
ངན་སོང་གསུམ་ལུ་མ་གཏང་། །མཐོ་རིས་ཐར་པར་དྲངས་སོང་། །ལྷ་ས་ཇོ་བོའི་སྐུ་མདུན། །ཁ་དར་དཀར་པོ་
ཕུལ་ན། །བཏབ་པའི་སྨོན་ལམ་ཐེབས་སོང་།།
ཁྲི་མཉམ་པ་མེད་པ་པདྨའི་ཁྲི།
ཁྲི་མཉམ་པ་མེད་པ་པདྨའི་ཁྲི། །པདྨའི་ཁྲི་ཡི་སྟེང་ལ། །བླ་མ་ཨོ་རྒྱན་པདྨ་བཞུགས་སུ་གསོལ།། བདག་་
ལ་ཨོམ་སངས་མ་ཎི་པདྨྨེ་ཧཱུ། །དབྱངས་སུ་དམ་པའི་ཆོས་ལ་སྐྱབས་སུ་གསོལ། །ཁྲི་མཉམ་པ་མེད་པ་དངུལ་
གྱི་ཁྲི། །དངུལ་གྱི་ཁྲི་ཡི་སྟེང་ལ། །བླ་མ་ཨོ་རྒྱན་གུ་རུ་བཞུགས་སུ་གསོལ། །བདག་ལ་ཨོམ་སངས་མ་ཎེ་
པདྨྨེ་ཧཱུ། །དབྱངས་སུ་དམ་པའི་ཆོས་ལ་སྐྱབས་སུ་གསོལ། །ཁྲི་མཉམ་པ་མེད་པ་དུང་གི་ཁྲི།། དུང་གི་ཁྲི་ཡི་
སྟེང་ལ། །བླ་མ་ཨོ་རྒྱན་གུ་རུ་བཞུགས་སུ་གསོལ། །བདག་ལ་ཨོམ་སངས་མ་ཎི་པདྨྨེ་ཧཱུ།། ཡངས་སུ་དམ་
པའི་ཆོས་ལ་སྐྱབས་སུ་གསོལ།།ལྷན་ཐབས། 
ལུང་པ་བཀྲིས་གཡང་ཆགས།
ལུང་པ་བཀྲིས་གཡང་ཆགསརྩེ་མོ་རུ། །གསེར་དང་བྱེ་མ་ཆ་སྟེ་འབོ་གང་ཡོད། །བྱེ་མ་རྣམས་སུ་ཕར་བསལ་
ཚུར་བསལ་ནས། །འདི་གི་ནང་དུ་གསེར་སྐུ་རང་འབྱུང་བྱོན། །འདི་ཡང་མཆོད་བཤམ་ཁྲ་མོའི་སྟེང་དུ་ཕུལ།
།འཇིག་རྟེན་རང་སར་བསྒོམ་པའི་གཙུག་ལྷ་ཡིན། །ལུང་པ་བཀྲིས་གཡང་ཆགས་་སྐེད་པ་རུ། གཡུ་དང་བྱེ་མ་ཆ་
སྟེ་འབོ་གང་ཡོད། །བྱེ་མ་རྣམས་སུ་ཕར་བསལ་ཚུར་བསལ་ནས། །འདི་གི་ནང་དུ་གཡུ་ཡི་སྒྲོལ་མ་བྱོན།
།འདི་ཡང་མཆོད་བཤམ་ཁྲ་མོའི་སྟེང་དུ་ཕུལ། །འཇིག་རྟེན་རང་སར་བསྒོམ་པའི་གཙུག་ལྷ་ཡིན།།ལུང་པ་བཀྲིས་
གཡང་ཆགས་རྩ་བ་རུ། །དུང་དང་བྱེ་མ་ཆ་སྟེ་འབོ་གང་ཡོད། །བྱེ་མ་རྣམས་སུ་ཕར་བསལ་ཚུར་བསལ་ནས།
།འདི་གི་ནང་དུ་དུང་དཀར་གཡས་འཁྱིལ་བྱོན། །འདི་ཡང་མཆོད་བཤམ་ཁྲ་མོའི་སྟེང་དུ་ཕུལ། །འཇིག་རྟེན་རང་
སར་བསྒོམ་པའི་གཙུག་ལྷ་ཡིན།།
བལ་མོ།
བལ་མོ་ང་། བལ་མོ་བལ་འཁལ་གཡུས་ལས་འཐོན་དགོ་ལོ། བལ་མོ་ཁྱོད། བལ་མོ་བལ་འཁལ་གཡུས་
ལས་འཐོན་མི་སྟེར། །བལ་མོ་ང་། བལམོ་གཡང་མའི་ལུག་ལས་བཏོན་དགོ་ལོ། བལ་མོ་ཁྱོད། བལམོ་
གཡང་མའི་ལུག་ལས་བཏོན་མི་སྟེར། །བལ་མོ་ང་། བལ་མོ་ཏོང་ཏོ་ཆུ་ལུ་འཁྱུ་དགོ་ལོ། བལ་མོ་ཁྱོད།
བལམོ་ཏོང་ཏོ་ཆུ་ལུ་འཁྱུ་མི་སྟེར། །བལ་མོ་ང་། བལམོ་ཉི་མའི་རྩེ་ལུ་བརྡལ་དགོ་ལོ། བལ་མོ་ཁྱོད།
བལམོ་ཉི་མའི་རྩེ་ལུ་བརྡལ་མི་སྟེར། །བལ་མོ་ང་། བལམོ་སྐྱ་འཕང་ལོག་ལུ་འཁལ་དགོ་ལོ། བལ་མོ་
ཁྱོད། བལམོ་སྐྱ་འཕང་ལོག་ལུ་འཁལ་མི་སྟེར། བལ་མོ་ང་། བལམོ་ཐགས་ཤིང་ལོག་ལུ་བྱན་དགོ་ལོ།
བལ་མོ་ཁྱོད། བལམོ་ཐགས་ཤིང་ལོག་ལུ་བྱན་མི་སྟེར། བལ་མོ་ང་། བལམོ་ཐགས་ཤིང་ལོག་ལུ་འཐག་
དགོ་ལོ། བལ་མོ་ཁྱོད། བལམོ་ཐགས་ཤིང་ལོག་ལུ་བྱན་མི་སྟེར། བལ་མོ་ང། བལམོ་དམར་པོའི་ཁ་དོག་
བསྒྱུར་དགོ་ལོ། བལ་མོ་ཁྱོད། བལམོ་དམར་པོའི་ཁ་དོག་བསྒྱུར་མི་སྟེར། བལ་མོ་ང་། བལམོ་བཙུན་ཆུང་
ཡོངས་ཀྱི་ན་བཟའ་ཕུལ་དགོ་ལོ། བལ་མོ་ཁྱོད། བལམོ་བཙུན་ཆུང་ཡོངས་ཀྱི་ན་བཟའ་ཕུལ་མི་སྟེར། བལ་ སློབ་རིམ་ པ་དང་ པ། ལྷན་ཐབས།
མོ་ང། བལམོ་སེར་པོའི་ཁ་དོག་བསྒྱུར་དགོ་ལོ། བལ་མོ་ཁྱོད། བལམོ་སེར་པོའི་ཁ་དོག་བསྒྱུར་མི་སྟེར།
བལ་མོ་ང་། བལམོ་མཚན་ལྡན་བླ་མའི་ན་བཟའ་ཕུལ་དགོ་ལོ། བལ་མོ་ཁྱོད། བལམོ་མཚན་ལྡན་བླ་མའི་ན་
བཟའ་ཕུལ་མི་སྟེར།།
འབོད་སྒྲའི་རིགས།
ཞིང་མཆོག་རྔ་ཡབ་གླིང་ན།
ཞིང་མཆོག་རྔ་ཡབ་གླིང་ན། །བཞུགས་པའི་ཨོ་རྒྱན་གུ་རུ། །གསོལ་བ་སྙིང་ནས་འདེབས་སོ།། ཐུགས་རྗེའི་
སྤྱན་གྱིས་གཟིགས་ཤིག། ངེད་རང་གཞོན་ནུ་ཕོ་མོས། །གླུ་གར་མཆོད་པ་འབུལ་ལོ།། འདི་ཕྱི་བར་དོ་གསུམ་
དུ། །འཇིགས་སྐྱོབ་སྐྱེལ་མ་མཛོད་ཅིག། ཟག་མེད་བདེ་ཆེན་སྐྱེད་པའི།། གསང་བ་དབྱིངས་ཀྱི་ཡུམ་ཆེན།
།ལྷ་ལྕམ་མནྡ་ར་བ། །མཁའ་འགྲོ་ཡེ་ཤེས་མཚོ་རྒྱལ།། ངེད་རང་གཞོན་ནུ་ཕོ་མོས། །གླུ་གར་མཆོད་པ་
འབུལ་ལོ།། མི་མངོན་དབྱིངས་ན་བཞུགས་པའི། །རྩ་གསུམ་དམ་ཅན་ཆོས་སྐྱོང་། །སྙིན་ནས་ཡང་ཡང་དྲན་
ན།། མི་འབྲལ་བརྩེ་བས་སྐྱོངས་ཤིག། ངེད་རང་གཞོན་ནུ་ཕོ་མོས། །གླུ་གར་མཆོད་པ་འབུལ་ལོ།། དུང་དུང་
གུས་པའི་ཡིད་ཀྱིས། །ལྷང་ལྷང་སྙན་པའི་གླུ་གར། །ཡང་ཡང་མཆོད་པ་ཕུལ་བའི།། དགའ་སྟོན་སྐལ་བ་
བཟང་བྱུང་། །ངེད་རང་གཞོན་ནུ་ཕོ་མོས། །གླུ་གར་མཆོད་པ་འབུལ་ལོ།།
ཡ་གི་དགུང་སྔོན་དབྱིངས་ལ།
ཡ་གི་དགུང་སྔོན་དབྱིངས་ལ། །མཛེས་པའི་རྒྱུ་སྐར་མང་ཡང་།། གླིང་བཞི་མུན་པ་སེལ་མཁན། །ཁྲི་
གདུགས་ཉི་མ་མིན་ནམ།།
འགྲོ་དྲུག་ཐར་ལམ་འདྲེན་པའི། །སེམས་དཔའ་རྒྱ་མཚོྱོའི་དབུས་ན།། ཐུགས་རྗེ་མཚུངས་ཟླ་མེད་པ། །སྤྱན་
རས་གཟིགས་དབང་མཁྱེན་ནོ།། རྒྱ་བོད་རིག་འཛིན་དབུས་ན། །མཐུ་སྟོབས་འགྲན་ཟླ་བྲལ་བ།། སྔགས་
འཆང་ཨོ་རྒྱན་པད་མར། །གསོལ་བ་སྙིན་ནས་འདེབས་སོ།། སྔར་དུས་མོན་པའི་ཡུལ་འདི། །གཡུ་འབྲུག་
སྔོན་མོའི་གསུང་གིས།། ཁྱབ་མཛད་ངག་དབང་རྣམ་རྒྱལ། །ད་དུང་ཐུགས་རྗེས་གཟིགས་ཤིག། འཛམ་གླིང་
རྒྱལ་ཁབ་དབུས་ན། །འབྲུག་ཡུལ་སྐྱིད་པའི་ཞིང་ཁམས།། དགའ་སྐྱིད་དཔལ་གཡང་འཛོམས་པ། །མི་
དབང་རྒྱལ་པོའི་སྐུ་དྲིན།། རང་ཅག་འབྲུག་གི་མི་སེར། །ཞིང་འདིར་སྐྱེས་པའི་སྐལ་བཟང་།། སྟོང་གསུམ་
ནོར་གྱིས་གང་ཡང་། །རིན་གྱིས་ཉོ་ས་མིན་འདུག། དད་དམ་གསེར་གྱི་མེ་ཏོག། ལྷག་བསམ་གཡུ་ཡི་པ་ལྷན་ཐབས། 
ཏྲ།། མ་བྲིས་སྙིང་གི་རི་མོར། །ནམ་ཡང་འགྱུར་བ་མ་གནང་།།
ཨེ་མ་ངོ་མཚར་ཆེའོ།
ཨེ་མ་ངོ་མཚར་ཆེའོ། །སེམས་དོན་ཇི་བཞིན་རིག་ནས། །གཞན་ལ་བདེ་བ་སྤེལ་མཁན།། སངས་རྒྱས་བྱང་
སེམས་ཚོགས་ལ། །ངོ་མཚར་སྐྱབས་སུ་མཆིའོ།། ཀྱེ་མ་སྙིང་རེ་རྗེའོ། །སེམས་དོན་མ་རིག་དབང་གིས།
།ཁམས་གསུམ་འཁོར་བའི་གནས་སུ།། བཟོད་མེད་སྡུག་བསྔལ་མྱོང་བའི། །མ་རྣམས་སྙིང་རེ་རྗེ་སོང་།།
སྐལ་བཟང་སེམས་རེ་དགའོ། །སེམས་དོན་རིག་པའི་ཐབས་ལ། །སྔོན་བསགས་ལས་སྨོན་བཟང་པོས།། ད་
ལྟ་འཇུག་པའི་སྐལ་བཟང་། །ཐོབ་འདི་སེམས་རེ་དགའ་སོང་།། ཐུགས་བརྩེ་བཀའ་དྲིན་ཆེའོ། །སེམས་དོན་
རིག་པའི་ལམ་བཟང་། །སྟོན་མཛད་དགེ་བའི་བཤེས་གཉེན།། འདི་ནས་བྱང་ཆུབ་བར་དུ། །བཀའ་དྲིན་སྙིང་
ནས་དྲན་ནོ།། བདེ་འོ་ང་ཡི་བློ་སེམས། །རྟེན་བཟང་དལ་འབྱོར་མི་ལུས། །སེམས་དོན་ནོར་བུ་ཁུར་ནས།།
ཐར་པའི་གླིང་དུ་འགྲོ་རན། །བསམ་ནས་བློ་རེ་བདེ་སོང་།། ཞུའོ་ལེགས་པའི་སྨོན་ལམ། །སེམས་དོན་རིག་
པའི་ལྟ་བ། །འགྲོ་བ་ཀུན་གྱིས་ཐོབ་ནས།། བདེ་ཆེན་ཆོས་སྐུའི་ས་ལ། །གཅིག་ཏུ་འཛོམས་པའི་སྨོན་ལམ།།
འབྲུག་རྒྱལ་ཁབ་དགའ་བའི་ཞིང་ཁམས་ནང་།
༉ འབྲུག་རྒྱལ་ཁབ་དགའ་བའི་ཞིང་ཁམས་ནང་། །མགོན་བླ་མེད་ཨོ་རྒྱན་པདྨ་བྱོན། །ཆོས་གསང་སྔགས་
བསྟན་པ་ཕྱོགས་མཐར་སྤེལ། །དཔལ་ཟངས་མདོག་དཔལ་རིར་བྱིན་གྱིས་རློབས། །འབྲུག་རྒྱལ་ཁབ་སྦས་
ཡུལ་སྐྱིད་པའི་ཞིང་། །ཕ་དྲིན་ཅན་ངག་དབང་རྣམ་རྒྱལ་བྱོན། །དཔལ་ཆོས་སྲིད་ལུགས་གཉིས་རྒྱལ་མཚན་
བཙུགས། །རང་དབང་གི་རྒྱལ་དར་ཕྱོགས་བརྒྱར་བསྒྲེངས། །འབྲུག་མངའ་བདག་རྒྱལ་པོ་རིན་པོ་ཆེ། །སྐུ་
འགྱུར་མེད་ཞབས་པད་བསྐལ་བརྒྱར་བརྟན། །མཐུན་ལམ་གྱི་དར་དཀར་བརྐྱང་བཞིན་དུ། །ཆབ་སྲིད་དང་སངས་
རྒྱས་བསྟན་པ་སྤེལ། །འབྲུག་མི་སེར་ཡོངས་ཀྱི་ཁ་རྗེ་བཟང་། །བདེ་སྐྱིད་ཀྱི་དཔལ་འབྱོར་གོང་ལས་འཕེལ།
།ལྷག་བསམ་གྱི་མེ་ཏོག་འདབ་བརྒྱ་བཞད། །དཔལ་འབྲུག་པ་དར་ཞིང་རྒྱས་པར་ཤོག། །།
ཆོས་ལྡན་སྨན་ལྗོངས་འབྲུག་གི་རྒྱལ་ཁབ་ནང་།
ཆོས་ལྡན་སྨན་ལྗོངས་འབྲུག་གི་རྒྱལ་ཁབ་ནང་། །གདུང་བཟང་གཏེར་སྟོན་པདྨ་གླིང་པའི་རྒྱུད།། ཆོས་རྒྱལ་
མངའ་བདག་མི་དབང་རིམ་འབྱོན་འཁྲུངས། །ལ་དགའ་བ་ཡོད་ལ་སྐྱིད་པའི་སྤྲོ་ཉམས་ཡོད།། ཁ་བཞི་སྨན་ སློབ་རིམ་ པ་དང་ པ། ལྷན་ཐབས།
ལྗོངས་འབྲུག་པ་བསོད་ནམས་ཆེ། །ཕྱི་ནང་དགྲ་ཡི་ཕྱོགས་ལས་རྣམ་པར་རྒྱལ། །མི་དབང་བརྒྱུད་འཛིན་རྒྱལ་
པོའི་བཀྲིན་ཡིན། །ལ་དགའ་བ་ཡོད་ལ་སྐྱིད་པའི་སྤྲོ་ཉམས་ཡོད། །ལུང་བསྟན་མི་དབང་མངའ་བདག་རྒྱལ་
པོ་མཆོག། ཐུགས་བཟང་བྱང་ཆུབ་སེམས་དཔའ་སྙིང་རྗེ་ཆེ། །རིས་མེད་འབངས་རྣམས་བུ་གཅིག་མ་བཞིན་སྐྱོང་།
།ལ་དགའ་བ་ཡོད་ལ་སྐྱིད་པའི་སྤྲོ་ཉམས་ཡོད། །ཕྱི་རྒྱལ་ཁབ་གཞན་དང་མཐུན་ལམ་ཆེ། །ནང་མི་སེར་
བྱམས་དང་སྙིང་རྗེས་སྐྱོང་། །མཛད་རྣམ་བཟང་བ་འབངས་རྣམས་ཕན་བདེ་ཆེ། །འབྲུག་པའི་རྒྱལ་བློན་འབངས་
གསུམ་མཐུན་ལམ་ཆེ། །ཡར་རྒྱས་རྩ་བ་མི་ཉམས་གོང་དུ་འཕེལ། །འབངས་རྣམས་བདེ་སྐྱིད་ཉི་མ་ཤར་ཏེ་
གིས། །མི་དབང་རྒྱལ་པོ་སྐུ་ཚེ་རིང་བར་ཤོག། ལ་དགའ་བ་ཡོད་ལ་སྐྱིད་པའི་སྤྲོ་ཉམས་ཡོད། །ཆོས་སྲིད་
ལུགས་གཉིས་རྟག་ཏུ་འཕེལ་བར་ཤོག། སངྱས་བསྟན་པ་དར་ཞིང་རྒྱས་པར་ཤོག། དགའ་སྐྱིད་སྤྲོ་ཉམས་
འགྱུར་མེད་བརྟན་པར་ཤོག། ལ་དགའ་བ་ཡོད་ལ་སྐྱིད་པའི་སྤྲོ་ཉམས་ཡོད།།
སྐྱིད་པའི་འབྲུག་གཡུས་ཙན་དན་བཀོད་པའི་གནས།
སྐྱིད་པའི་འབྲུག་གཡུས་ཙན་དན་བཀོད་པའི་གནས། །ཤར་གནས་ཙཱ་རི་གནས་ཀྱིས་ཞིང་ཁམས་འགྲན། །ལྷོ་
ནས་བྱང་ཐང་པདྨས་མཛེས་པར་བརྒྱན། །ནུབ་ནས་སྦས་ཡུལ་ཕུག་གིས་བདེ་བར་བཀོད།། བྱང་ནས་གངས་
ཆེན་རི་རབ་རྭ་བས་བསྐོར། །དབུས་ན་སྐྱེད་ཚལ་བཟང་པོའི་གནས་མཆོག་ཏུ། །བདེ་སྐྱིད་ཕུན་ཚོགས་ཞིང་
ཁམས་ལྟ་བུའི་གནས། །རང་དབང་རང་བཙན་གཙང་མའི་ལྡུམ་ར་འདྲ། །སྒྲ་སྙན་ཚིག་གིས་བརྒྱན་པའི་ཞབས་བྲོ་
འདི། །བཀྲིས་དགའ་སྟོན་འགྱེད་པའི་དུས་སུ་ཕུལ། །འདིར་ཚོགས་ལྷ་མི་ཡོངས་ཀྱི་སྙན་སྒྲོན་དུ། །བདེ་
ལེགས་བཟང་པོའི་དར་དང་བཅས་ཏེ་ཕུལ།།
གླུ་འདི་གང་དང་གང་གི་གླུ།
གླུ་འདི་གང་དང་གང་གི་གླུ། །ཕྱོགས་ལས་རྣམ་པར་རྒྱལ་བའི་གླུ། །བཀྲིས་སྨོན་ལམ་བཟང་པོའི།། གླུ་ལ་
ཅུང་ཞིག་གསན་པར་ཞུ། །སྔོན་ཚེ་རྨ་ཁམས་གླིང་ཡུལ་ནས་། །གེ་སར་ནོར་བུ་དགྲ་འདུལ་ཁོང།། མ་དང་
མཁའ་འགྲོའི་ལུང་བསྟན་། །བདུད་ཡུལ་བྱང་ལ་ཕེབས་པ་བཞིན། །མི་དབང་འཇིགས་མེད་སེངྨེ་མཆོག
།དཔལ་ལྡན་འབྲུག་པའི་གདན་ས་ཆེ། །རི་བོ་གྲུ་འཛིན་ཕོ་བྲང་། །འབྱུང་བ་ལྔ་ལྡན་ཆུ་མོ་ལུག། སྨིན་དྲུག་ཟླ་
བ་ཡར་ཚེས་ལ། །ཆིབས་ཁ་ལྷོ་རུ་བསྒྱུར་ནས་ཕེབས། །དེ་ཚེ་ཤུལ་དུ་ལུས་པ། །ཡུམ་སྲས་བཙུན་མོ་བློན་ལྷན་ཐབས། 
འབངས་བཅས། །མ་དང་འབྲལ་བའི་ཕྲུག་གུ་བཞིན། །སེམས་སྡུག་མུན་པའི་ཐང་ལ་འཁྱམས། །བྱམས་
ཤིང་བརྩེ་བའི་གདུང་སེམས། །འབྲལ་མི་ཕོད་པ་ལོས་ཀྱང་བདེན། །མ་དག་འཁྲུལ་པའི་སྣང་བ་ལགས།
།བསམ་བཞིན་ངུ་ཡང་འགྲོ་མོད་ཀྱི། །ཡང་དག་དོན་ལ་དཔྱད་ན། །རང་གི་སེམས་ལ་འདི་འདྲ་ཤར།།
དཔལ་མི་དབང་འཇིགས་མེད་གེ་སར་མཆོག།
དཔལ་མི་དབང་འཇིགས་མེད་གེ་སར་མཆོག །འབྲུག་བདེ་སྐྱིད་འབྱུང་བའི་ནོར་བུ་ཨིན། །སྐུ་མི་འགྱུར་ཞབས་
པད་བརྟན་པ་དགའ། །ཐུགས་བདེ་བའི་ངང་ལུ་བཞུགས་པ་སྐྱིད། །སྐྱབས་མཁན་ཆེན་འཇིགས་མེད་ཆོས་གྲགས་
མཆོག །ཆོས་བཀའ་རྒྱུད་བསྟན་པའི་སྲོག་ཤིང་ཨིན། །སྐུ་གཡོ་མེད་ཆོས་འཁོར་བསྐོར་བ་དགའ། །ཐུགས་
ཞི་བདེའི་ངང་ལུ་བཞུགས་པ་སྐྱིད། །བློ་རྣམ་པར་བཀྲ་བའི་བློན་ཚོགས་རྣམས།། འབངས་མི་སེར་ཡོངས་ཀྱི་བློ་
གཏད་ཨིན། །བཀའ་ཅི་གསུངས་སྒྲུབ་པ་སེམས་རེ་དགའ། །འབངས་བདེ་སྐྱིད་ལྡན་པ་བསམ་པ་རྫོགས།
།སྔོན་ཚོགས་བསགས་ཆེ་བའི་འབངས་འཁོར་རྣམས། །ལས་སྨོན་ལམ་དབང་གིས་འབྲུག་ཡུལ་སྐྱེས། །ཚེ་
འདི་ཕྱི་སྐྱོབ་པའི་མགོན་དང་མཇལ། །འབངས་རང་གི་བསམ་པ་འདི་གིས་རྫོགས།།
ཁྱེད་རྣམ་པ་དགུང་སངས་མཐོན་པོ།
ཁྱེད་རྣམ་པ་དགུང་སངས་མཐོན་པོ། །ངེད་རྣམ་པ་ཁྲི་གདུགས་ཉི་མ། །དགུང་དང་ཁྲི་གདུགས་གཉིས་པོ།
།མཇལ་བསམ་པ་ཡིད་ལ་མ་བྱུང་། །འཛོམ་བསམ་པ་ཡིད་ལ་མ་འབྱུང་། །དེ་རིང་འདི་ལ་ལན་གཅིག་འཛོམས་
པ། །ཚེ་སྔོན་གྱི་ལས་འཕྲོ་ཡིན་པས། །ཁྱེད་རྣམ་པ་གངས་སྟོད་མཐོན་པོ། །ངེད་རྣམ་པ་དར་སེར་དཀར་མོ།
།གངས་དང་དར་སེང་གཉིས་པོ། །མཇལ་བསམ་པ་ཡིད་ལ་མ་བྱུང་།།འཛོམ་བསམ་པ་ཡིད་ལ་མ་བྱུང་། །དེ་རིང་
འདི་ལ་ལན་གཅིག་འཛོམས་པ། །ཚེ་སྔོན་གྱི་ལས་འཕྲོ་ཡིན་པས། །ཁྱེད་རྣམ་པ་སྤང་གཤོང་བདེ་མོ། །ངེད་
རྣམ་པ་ཤཝ་རྒོད་རྭ་བཅུ། །སྤང་དང་ཤཝ་རྒོད་གཉིས་པོ། །མཇལ་བསམ་པ་ཡིད་ལ་མ་བྱུང་། །འཛོམས་
བསམ་པ་ཡིད་ལ་མ་བྱུང་། །དེ་རིང་འདི་ལ་ལན་གཅིག་འཛོམས་པ། །ཚེ་སྔོན་གྱི་ལས་འཕྲོ་ཡིན་པས། །ཁྱེད་
རྣམ་པ་ནགས་སྟོད་མཐོན་པོ། །ངེད་རྣམ་པ་སྟག་མོ་རིས་མཛེས། །ནགས་དང་སྟག་མོ་གཉིས་པོ། །མཇལ་
བསམ་པ་ཡིད་ལ་མ་བྱུང་། །འཛོམ་བསམ་པ་ཡིད་ལ་མ་བྱུང་། །དེ་རིང་འདི་ལ་ལན་གཅིག་འཛོམས་པ། །ཚེ་
སྔོན་གྱི་ལས་འཕྲོ་ཡིན་པས། །ཁྱེད་རྣམས་པ་མཚོ་སྟོད་མཐོན་པོ། །ངེད་རྣམ་པ་གསེར་མིག་ཉ་མོ། །མཚོ་
དང་གསེར་མིག་གཉིས་པོ། །མཇལ་བསམ་པ་ཡིད་ལ་མ་བྱུང་། །འཛོམ་བསམ་པ་ཡིད་ལ་མ་བྱུང་། །དེ་རིང་ སློབ་རིམ་ པ་དང་ པ། ལྷན་ཐབས།
འདི་ལ་ལན་གཅིག་འཛོམས་པ།། ཚེ་སྔོན་གྱི་ལས་འཕྲོ་ཡིན་པས། །ཁྱེད་རྣམ་པ་དགོན་བཟང་ཁྲ་མོ། །ངེད་
རྣམ་པ་མཚན་ལྡན་བླ་མ།། དགོན་དང་མཚན་མཚན་དང་གཉིས་པོ། །མཇལ་བསམ་པ་ཡིད་ལ་མ་བྱུང་།
།འཛོམས་བསམ་པ་ཡིད་ལ་མ་བྱུང་། །དེ་རིང་འདི་ལ་ལན་གཅིག་འཛོམས་པ། །ཚེ་སྔོན་གྱི་ལས་འཕྲོ་ཡིན་
པས། །ཁྱེད་རྣམ་པ་རྫོང་ཆེན་ཁྲ་མོ། །ངེད་རྣམ་པ་དབང་ཆེན་དཔོན་པོ། །རྫོང་དང་དབང་ཆེན་གཉིས་པོ།
།མཇལ་བསམ་པ་ཡིད་ལ་མ་བྱུང་། །འཛོམ་བསམ་པ་ཡིད་ལ་མ་བྱུང་། །དེ་རིང་འདི་ལ་ལན་གཅིག་འཛོམས་
པ། །ཚེ་སྔོན་གྱི་ལས་འཕྲོ་ཡིན་པས། །ཁྱེད་རྣམ་པ་ཡུལ་བཟང་ཁྲ་མོ། །ངེད་རྣམ་པ་ཡབ་ཡུམ་གཉིས་པོ།
།ཡུལ་དང་ཡབ་ཡུམ་གཉིས་པོ། །མཇལ་བསམ་པ་ཡིད་ལ་མ་བྱུང་། །འཛོམ་བསམ་པ་ཡིད་ལ་མ་བྱུང་།
།དེ་རིང་འདི་ལ་ལན་གཅིག་འཛོམས་པ། །ཚེ་སྔོན་གྱི་ལས་འཕྲོ་ཡིན་པས།།
འདི་ནས་རྟ་ཅིག་མི་གཏང་རྟ་ཅིག་བཏང་།
འདི་ནས་རྟ་ཅིག་མི་གཏང་རྟ་ཅིག་བཏང་། །འདི་ནས་རྟ་ཅིག་ཀརྨའི་གླིང་ལུ་བཏང་། །གཏན་རྐྱང་ཀརྨའི་གླིང་
ལུ་སྡོད་རྒྱུ་མེད། །སྒ་མོ་གསེར་སྒ་སྒྲོན་ནས་ལོག་ནས་ཡོང་། །འདི་ནས་དྲེལ་ཅིག་མི་གཏང་དྲེལ་ཅིག་བཏང་།
།འདི་ནས་དྲེལ་ཅིག་གཞི་ཀ་རྩེ་ལུ་བཏང་། །གཏན་རྐྱང་གཞིས་ཀ་རྩེ་ལ་སྡོད་རྒྱུ་མེད།། རྒྱ་ཆེན་སྣེ་ལྔ་འབག་
ནས་ལོག་ནས་འོང་། །འདི་ནས་བྱ་ཅིག་མི་གཏང་བྱ་ཅིག་བཏང་། །འདི་ནས་བྱ་ཅིག་རྒྱ་གར་ཤར་ལུ་བཏང་།
།གཏན་རྐྱང་རྒྱ་གར་ཤར་ལུ་སྡོད་རྒྱུ་མེད། །རྨ་བྱ་མདོངས་སྒྲོ་འབག་ནས་ལོག་ནས་ཡོང་། །འདི་ནས་མི་ཅིག་
མི་གཏང་མི་ཅིག་བཏང་། །འདི་ནས་མི་ཅིག་གཡུས་བཟང་བསྐོར་བར་བཏང་། །གཏན་རྐྱང་གཡུས་བཟང་
བསྐོར་ཏེ་སྡོད་རྒྱུ་མེད། །གླུ་གར་ཚིག་གསུམ་བསྒྱུར་ནས་ལོག་ནས་ཡོང་།།
གནམ་ལས་ཤར་བའི་སྐར་མ་ཁྱོད་འདྲ་ཚོ།
གནམ་ལས་ཤར་བའི་སྐར་མ་ཁྱོད་འདྲ་ཚོ། །འཛམ་གླིང་ནང་དུ་སུ་དང་སུ་མི་བཞུགས། །མིག་ལ་མཛེས་པ་སྐར་
མ་སྨིན་དྲུག་མཛེས། །དྲོད་ཉམས་སྐྱོང་བ་ཁྲི་གདུགས་ཉི་མས་བསྐྱངས། །ས་ལས་སྐྱེས་པའི་མེ་ཏོག་ཁྱོད་འདྲ་
ཚོ། །འཛམ་གླིང་ནང་དུ་སུ་དང་སུ་མི་བཞུགས། །མིག་ལ་མཛེས་པ་ཧ་ལོའི་མེ་ཏོག་མཛེས། །ལྷ་ལ་ཕུལ་ན་
གསེར་ཤོག་མེ་ཏོག་ཕུལ། །ཨ་མའི་ཁོང་ལས་སྐྱེས་བའི་ཁྱོད་འདྲ་ཚོ། །འཛམ་གླིང་ནང་དུ་སུ་དང་སུ་མི་
བཞུགས། །མིག་ལ་མཛེས་པ་སེང་ལྕམ་འབྲུག་མོ་མཛེས། །ཐར་པའི་ལམ་དུ་ཨ་ཞེ་སྣང་ས་འགྲོ། །།ལྷན་ཐབས། 
ཤར་ལས་ཧ་ལས་མི་ཤར་ཧ་ལས་ཤར།
ཤར་ལས་ཧ་ལས་མི་ཤར་ཧ་ལས་ཤར། །ཤར་ལས་ཧ་ལས་ཁྲི་གདུགས་ཉི་མ་ཤར། །ཤར་ལས་ཧ་ལས་ཁྲི་
གདུགས་མ་ཤར་ན། །ནུབ་ཀྱི་གངས་རི་དཀར་པོ་བཞུ་རྒྱུ་མེད། །ནུབ་ཀྱི་གངས་རི་དཀར་པོ་མ་བཞུ་ན། །ཆུ་
ལ་སྐྱིད་ཆུ་སྔོན་མོ་འབབ་རྒྱུ་མེད། །ཆུ་ལ་སྐྱིད་ཆུ་སྔོན་མོ་མ་འབབ་ན། །མཚོ་ལ་མ་ཕམ་གཡུ་མཚོ་འཁྱིལ་རྒྱུ་
མེད། །མཚོ་ལ་མ་ཕམ་གཡུ་མཚོ་མ་འཁྱིལ་ན། །ཤིང་ལ་ཙན་དན་སྡོང་པོ་འཁྲུང་རྒྱུ་མེད། །ཤིང་ལ་ཙན་དན་
སྡོང་པོ་མ་འཁྲུངས་ན། །བྱ་ལ་ཁུ་བྱུག་སྔོན་མོ་ཆགས་ས་མེད། །བྱ་ལ་ཁུ་བྱུག་
སྔོན་མོ་མ་ཆགས་ན། །ཁྱོད་དང་འདྲ་བའི་གསུང་སྐད་ང་ལ་མེད།།
མདའ་མོ་ནི།
༉ མདའ་མོ་ནི། །དགུང་གི་དགུང་སངས་མཐོན་པོ། །མདའ་མོ་ནི། །དགུང་དང་ཁྲི་གདུགས་ཉི་མ།།
དགའ་སྐྱིད་ཚོགས། །མདའ་མོ་ནི། །གངས་ཀྱི་གངས་སྟོད་མཐོན་མོ། །མདའ་མོ་ནི། །གངས་དང་སེང་ཆེན་
དཀར་མོ། །དགའ་སྐྱིད་ཚོགས། །མདའ་མོ་ནི། །སྤང་གི་སྤང་གཤོང་བདེ་མོ། །མདའ་མོ་ནི། །སྤང་དང་
ཤཝ་རྒོད་ར་བཅུ། །དགའ་སྐྱིད་ཚོགས། །མདའ་མོ་ནི། །ནགས་ཀྱི་ནགས་སྟོད་མཐོན་པོ། །མདའ་མོ་ནི།
།ནགས་དང་སྟག་མོ་རིས་མཛེས། །དགའ་སྐྱིད་ཚོགས། །མདའ་མོ་ནི། །མཚོ་གི་མཚོ་སྟོད་མཐོན་པོ།།
མདའ་མོ་ནི། །མཚོ་དང་གསེར་མིག་ཉ་མོ། །དགའ་སྐྱིད་ཚོགས།།
དགུང་སྟོད་བརྒྱ་ཡང་འཛོམ་ས་སྟོང་ཡང་འཛོམས།
དགུང་སྟོད་བརྒྱ་ཡང་འཛོམ་ས་སྟོང་ཡང་འཛོམས། །ཁྲི་གདུགས་ཉི་མ་འཛོམས་པ་གསེར་ལས་དཀོན།
།གསེར་ལས་དཀོན་ཀྱང་ད་རེས་འདི་རུ་འཛོམས། །འབྲལ་བ་འབྲལ་ས་མེད་པའི་སྨོན་ལམ་ཞུ།། གངས་སྟོད་
བརྒྱ་ཡང་འཛོམ་ས་སྟོང་ཡང་འཛོམས། །དར་སེང་དཀར་མོ་འཛོམས་པ་གསེར་ལས་དཀོན།། གསེར་ལས་
དཀོན་ཀྱང་ད་རེས་འདི་རུ་འཛོམས། །འབྲལ་བ་འབྲལ་ས་མེད་པའི་སྨོན་ལམ་ཞུ། །ནགས་སྟོད་བརྒྱ་ཡང་
འཛོམ་ས་སྟོང་ཡང་འཛོམས། །སྟག་མོརིས་མཛེས་འཛོམས་པ་གསེར་ལས་དཀོན།། གསེར་ལས་དཀོན་ཀྱང་
ད་རེས་འདི་རུ་འཛོམས། །འབྲལ་བ་འབྲལ་ས་མེད་པའི་སྨོན་ལམ་ཞུ། །སྤང་སྟོད་བརྒྱ་ཡང་འཛོམ་ས་སྟོང་
ཡང་འཛོམས། །ཤཝ་རྒོད་རྭ་བཅུ་འཛོམས་པ་གསེར་ལས་དཀོན། །གསེར་ལས་དཀོན་ཀྱང་ད་རེས་འདི་རུ་
འཛོམས། །འབྲལ་བ་འབྲལ་ས་མེད་པའི་སྨོན་ལམ་ཞུ། །མཚོ་སྟོད་བརྒྱ་ཡང་འཛོམ་ས་སྟོང་ཡང་འཛོམས། སློབ་རིམ་ པ་དང་ པ། ལྷན་ཐབས།
།གསེར་མིག་ཉ་མོ་འཛོམས་པ་གསེར་ལས་དཀོན། །གསེར་ལས་དཀོན་ཀྱང་ད་རེས་འདི་རུ་འཛོམས། །འབྲལ་
བ་འབྲལ་ས་མེད་པའི་སྨོན་ལམ་ཞུ། །དགོན་བཟང་བརྒྱ་ཡང་འཛོམ་ས་སྟོང་ཡང་འཛོམས། །མཚན་ལྡན་བླ་
མ་འཛོམས་པ་གསེར་ལས་དཀོན། །གསེར་ལས་དཀོན་ཀྱང་ད་རེས་འདི་རུ་འཛོམས། །འབྲལ་བ་འབྲལ་ས་
མེད་པའི་སྨོན་ལམ་ཞུ། །རྫོང་ཆེན་བརྒྱ་ཡང་འཛོམ་ས་སྟོང་ཡང་འཛོམས། །དབང་ཆེན་དཔོན་པོ་འཛོམས་པ་
གསེར་ལས་དཀོན། །གསེར་ལས་དཀོན་ཀྱང་ད་རེས་འདི་རུ་འཛོམས། །འབྲལ་བ་འབྲལ་ས་མེད་པའི་སྨོན་
ལམ་ཞུ། །ཡུལ་བཟང་བརྒྱ་ཡང་འཛོམ་ས་སྟོང་ཡང་འཛོམས། །ཡབ་ཡུམ་གཉིས་ཀུ་འཛོམས་པ་གསེར་
ལས་དཀོན། །གསེར་ལས་དཀོན་ཀྱང་ད་རེས་འདི་རུ་འཛོམས། །འབྲལ་བ་འབྲལ་ས་མེད་པའི་སྨོན་ལམ་ཞུ།།
ཕུ༌ལ༌དགོན༌པ༌མི༌ཆགས༌དགོན༌པ༌ཆགས།
ཕུ༌ལ༌དགོན༌པ༌མི༌ཆགས༌དགོན༌པ༌ཆགས། །ཕུ༌ལ༌དགོན༌པ༌སེ༌ར༌འབྲས༌སྤུངས༌ཆགས། །སེ་ར་མཎྜལ་
གཞུང་ནས་སངས་རྒྱས་འཁྲུངས། །དམ་ཆོས་བོད་ལ་དར་འདི་ལ་ཡིན། །རྗེ་བཙུན་སྒྲོལ་མའི་འཁྲུང་ས་ལྷོ་ལས་
ཡིན། །ལྷོ༌པ༌མོས༌གུས༌ཆེ༌བ༌འདི༌ལས༌ ཡིན། །ཡར༌གྱི༌གངས༌སྟོད༌མཐོན༌པོ༌མཐོ༌མི༌མཐོ། །ཡར་གྱི་
གངས་སྟོད་མཐོན་པོལོས༌ཀྱང༌མཐོ། །གཏན༌རྐྱང༌ཁ༌བ༌བུ༌ཡུག༌ འབབ༌ས༌ཡིན། །མས༌ཀྱི༌གཙང༌ཆབ༌ཆུ་
མོ་རིང་མི་རིང་། །མས་ཀྱི་གཙང་ཆབ་ཆུ་མོ་ལོས་ཀྱང་རིང་། །གཏན་རྐྱང་གསེར་མིག་ཉ་མོ་འཁྱམས་ས་ཡིན།
།ཕར་གྱི་སྤང་གཤོང་བདེ་མོ་བདེ་མི་བདེ། །ཕར་གྱི་གཤོང་བདེ་མོ་ལོས་ཀྱང་བདེ། །གཏན་རྐྱང་ཤ་བ་ཕོ་མོ་
འཆམ་ས་ཡིན། །ཕར་གྱི་གཡུས་བཟངབདེ་མོ་དགའ་མི་དགའ། །ཕར་གྱི་གཡུས་བཟང་བདེ་མོ་ལོས་ཀྱང་
དགའ། །གཏན་རྐྱང་ཕ་མ་གཉིས་ཀུ་འཁྱམས་ས་ཨིན།།
ཤར་ཕྱོགས་གོས་དཀར་ལ་མོ།
ཤར་ཕྱོགས་གོས་དཀར་ལ་མོའི་ལ་སྟོད་ན་ལ་གཞོལ་ན། །ལ་སྟོད་ཡས་ལ་ཁ་བ་ཆེ་ཙམ་འདུག་ཆུང་ཙམ་
འདུག། ཁ་བ་ཆེ་བ་རྣམས་སུ་ཁྲི་གདུགས་ཤར་ཉི་མ་ཤར། །ང་དང་ཁྲི་གདུགས་ཉི་མ་ཤར་ནས་ཡོང་ལ་ཕྲད་
ནས་ཡོང་། །ཁ་བ་ཆུང་བ་རྣམས་སུ་ལྷམ་ཆེན་བཙུགས་ལྷམ་ཆུང་བཙུགས། །ང་དང་ལྷམ་ཆེན་ལྷམ་ཆུང་བཙུགས་
ནས་ཡོང་ལ་ཕྲད་ནས་ཡོང་། །ཤར་ཕྱོགས་གོས་དཀར་ལ་མོའི་ལ་སྟོད་ན་ལ་གཞོལ་ན། །ལ་སྟོད་ཡས་ལ་
ཤིང་མོ་ཆེ་ཙམ་འདུག་ཆུང་ཙམ་འདུག། ཤིང་མོ་ཆེ་བ་རྣམས་སུ་སྟ་ཆེན་བརྒྱབས་སྟ་ཆུང་བརྒྱབས། །ང་དང་སྟ་
ཆེན་སྟ་ཆུང་བརྒྱབས་ནས་ཡོང་ལ་བསྒྲིགས་ནས་ཡོང་། །ཤིང་མོ་ཆུང་བ་རྣམས་སུ་སོག་ལེ་བརྒྱབས་སོག་ཆུང་ལྷན་ཐབས། 
བརྒྱབས། །ང་དང་སོག་ཆེན་སོག་ཆུང་བརྒྱབས་ནས་ཡོང་བསྒྲིགས་ནས་ཡོང་། །ཤར་ཕྱོགས་གོས་དཀར་ལ་མོའི་
ལ་སྟོད་ན་ལ་གཞོལ་ན། །ལ་སྟོད་ཡས་ལ་ཆུ་མོ་ཆེ་ཙམ་འདུག་ཆུང་ཙམ་འདུག། ཆུ་མོ་ཆེ་བ་རྣམས་སུ་གྲུ་ཆེན་
བཏང་ལ་གྲུ་ཆུང་བཏང་། །ང་དང་གྲུ་ཆེན་གྲུ་ཆུང་བཏང་ནས་ཡོང་བསྒྲིགས་ནསཡོང་། །ཆུ་མོ་ཆུང་བ་རྣམས་སུ་ཟམ་
ཆེན་བཙུགས་ལ་ཟམ་ཆུང་བཙུགས། །ང་དང་ཟམ་ཆེན་ཟམ་ཆུང་བཙུགས་ནས་ཡོང་བསྒྲིགས་ནས་ཡོང་།།
གླིང་བུ་འདི་གླིང་བུ་མ་རེད།
གླིང་བུ་འདི་གླིང་བུ་མ་རེད། །གླིང་བུ་ང་རང་། །གླིང་བུ་རྒྱ་གར་གཞུང་ལ། །ཀ་ལ་པིང་ཀའི་དབྱངས་སྙན།
།གླིང་བུ་འདི་གླིང་བུ་མ་རེད། །གླིང་བུ་ང་རང་། །གླིང་བུ་བོད་ཁམས་ཕྱོགས་ལ། །ལྕང་གླིང་འཇོལ་མོའི་གསུང་
དབྱངས། །གླིང་བུ་འདི་གླིང་བུ་མ་རེད། །གླིང་བུ་ང་རང་། །གླིང་བུ་ལྷ་ཡུལ་ཕྱོགས་ལ། །དྲི་མེད་ཚངས་པའི་
དབྱངས་སྙན། །གླིང་བུ་འདི་གླིང་བུ་མ་རེད། །གླིང་བུ་ང་རང་། །གླིང་བུ་དྲི་ཟའི་ཡུལ་དུ།།ཚངས་དབྱངས་ལྷ་
མོའི་གསུང་སྙན། །གླིང་བུ་འདི་གླིང་བུ་མ་རེད། །གླིང་བུ་ང་རང་། །གླིང་བུ་མགྲིན་པའི་ལམ་དུ། །སྟག་ཤར་
དགའ་བའི་གླུ་དབྱངས། །གླིང་བུ་འདི་གླིང་བུ་མ་རེད། །གླིང་བུ་ང་རང་། །གླིང་བུ་ང་
ཡི་ཕ་ཡུལ། །ཙན་དན་ནགས་མོའི་གསེབ་ཡིན།།
ཆུ་མོའི་འགྲམ་ལ་བཞུགས་པ།
ཆུ་མོ་འགྲམ་ལ་བཞུགས་པའིམཉན་པའི་དྲུང་། །ལན་གཅིག་བུ་མོ་བདག་ལ་ཀོ་བ་གཏང་། །ཀོ་བ་མགྱོགས་
པོ་མགྱོགས་པོ་མ་གཏང་ན། །བདེ་སྐྱིད་གླིང་གི་ཇོ་ལགས་ཕེབས་ཉེན་འདུག། །བདེ་སྐྱིད་གླིང་གི་ཇོ་ལགས་
ཕེབས་ཀྱང་ཕེབས། །བུ་མོ་མི་སྡོད་བློ་སེམས་ཆོས་ལ་འགྲོ། །མི་ཚེ་འདི་ལས་ཕྱི་མ་ཤུལ་ཐག་རིང་། །འཁོར་
བའི་སྡུག་བསྔལ་བཟོད་གླགས་མི་འདུག་པས། །ཆོས་དབྱིངས་ཐར་པའི་ལམ་བཟང་སྟོན་པར་ཞུ། །བརྩེ་བའི་
ཐུགས་ཀྱིས་བདག་ལ་དགོངས་སུ་གསོལ།།
དགའ་ལྡན་ས་ལ་འཕོས་པ།
དགའ་ལྡན་ས་ལ་འཕོས་པ། །སྨན་ལྗོངས་ཡངས་པའི་གླིང་ལ། །ཆོས་རྒྱལ་གསེར་གྱི་ཉི་མ། །དགུང་ལས་
མ་ཡོལ་བཞིན་དུ། །རྒྱས་སྲས་དུང་གི་ཟླ་བ། །ཤར་རིའི་རྩེ་ནས་ངོམས་བྱུང་། །ཉི་ཟླ་ཟུང་དུ་འཛོམས་པ།
།བཀྲ་ཤིས་དགུང་དང་མཉམ་སོང་། །ཐུགས་རྗེ་འོད་ཀྱི་རང་མདངས། །རྒྱལ་ཁམས་ཡོངས་ལ་ཁྱབ་པ། །བློན་
འབངས་སྐར་ཚོགས་ཁྲ་མོ། །སྐྱིད་པའི་རྟེན་འབྲེལ་བཟང་བྱུང་། །ཡོན་ཏན་ཆ་ཤས་རྫོགས་པའི། །རྒྱལ་སྲས་ སློབ་རིམ་ པ་དང་ པ། ལྷན་ཐབས།
བཅོ་ལྔའི་ཟླ་བ། །མི་འགྱུར་རྡོ་རྗེའི་ཁྲི་ལ། །བསྐལ་བརྒྱར་ཞབས་པད་བརྟན་ཤོག། ལུགས་གཉིས་གསེར་གྱི་
འཁོར་ལོས། །ཁམས་གསུམ་དབང་དུ་བསྒྱུར་ནས། །དགའ་སྐྱིད་དཔལ་གྱི་གྲུ་ཆར། །རྒྱུན་མི་ཆད་པར་ཕོབ་
ཅིག། བདེ་སྟོང་རྩེ་དགའི་འཁྲི་ཤིང་། །འཕྲིན་ལསབསྒྲུབ་པའི་གྲོགས་བཟང་། །བཙུན་མོ་རིན་ཆེན་དམ་པ།
།རྗེ་བཙུན་སྒྲོལ་མས་སྐྱོངས་ཤིག། ངེད་ཅག་སྐལ་བཟང་ཕོ་མོ། །སྟོང་གསུམ་ནོར་གྱིས་གཞལ་ཡང་། །ཆོས་
རྒྱལ་ཡབ་སྲས་དམ་པའི། །སྐུ་དྲིན་འཁོར་ཐབས་མི་འདུག། དེ་བས་ཁ་ཞེ་གཉིས་མེད། །རང་འདོད་གཡོ་སྒྱུ་
སྤངས་ནས། །ཞི་བདེ་རང་དབང་རྒྱལ་ཁབ། །ཡུན་གནས་ཐབས་ལ་འཇུག་སྤྲོ། །གནམ་ལ་ཉི་ཟླ་སྐར་
གསུམ། །ས་ལ་རྒྱལ་བློན་འབངས་གསུམ། །དཔལ་ལྡན་སྤྲིན་གྱི་སྒྲ་དབྱངས། །འཛམ་གླིང་ཡོངས་ལ་ཁྱབ་
འགྲོ། །ཀུན་ཕན་ཉི་མའི་སྣང་བ། །མིག་གིས་བལྟ་བར་མི་བཟོད།།སྐལ་མེད་འུག་པའི་ཧུང་སྒྲ། །མཧཱ་ཀཱ་
ལས་སྲུངས་ཤིག། སྐུ་ཚེ་བྲག་ལས་སྲ་ཞིང་། །རྒྱལ་བརྒྱུད་ཆུ་ལས་རིང་བ། །མངའ་ཐང་དར་ཞིང་རྒྱས་པའི།
།བཀྲ་ཤིས་སྨོན་ལམ་ཞུའོ།།
སྤུངས་ཐང་བདེ་ཆེན་ཆགས་པའི་ནང་ཤེད་ན།
སྤུངས་ཐང་བདེ་ཆེན་ཆགས་པའི་ནང་ཤེད་ན། །ངག་དབང་རྣམ་རྒྱལ་གསུང་སྐད་ལྷང་སེ་ལྷང་། །སྤུངས་ཐང་བདེ་
ཆེན་བསམས་ནས་ཡོང་བ་མིན། །ངག་དབང་རྣམ་རྒྱལ་བསམས་ནས་ཡོང་བ་ཡིན། །ཆོས་འཁོར་ལྷ་ས་ཆགས་
པའི་ནང་ཤེད་ན། །ཤཱཀྱ་མུ་ཎི་གསུང་སྐད་ལྷང་སེ་ལྷང་། །ཆོས་འཁོར་ལྷ་ས་བསམས་ནས་ཡོང་བ་མིན།
།ཤཱཀྱ་མུ་ཎི་བསམས་ནས་ཡོང་བ་ཡིན། །ལྷོ་བྲག་མཁར་ཆུ་ཆགས་པའི་ནང་ཤེད་ན། །ནམ་མཁའི་སྙིང་པོའི་
གསུང་སྐད་ལྷང་སེ་ལྷང་། །ལྷོ་བྲག་མཁར་ཆུ་བསམས་ནས་ཡོང་བ་མིན། །ནམ་མཁའི་སྙིང་པོ་བསམས་ནས་
ཡོང་བ་ཡིན། །ཡུལ་བཟང་ཁྲ་མོ་ཆགས་པའི་ནང་ཤེད་ན། །ཡབ་ཡུམ་གཉིས་ཀྱི་གསུང་སྐད་ལྷང་སེ་ལྷང་།
།ཡུལ་བཟང་ཁྲ་མོ་བསམས་ནས་ཡོང་བ་མིན། །ཡབ་ཡུམ་གཉིས་པོ་བསམས་ནས་ཡོང་བ་ཡིན།།
དགའ་བའི་ཉི་མ་ཤར་སོང་།
དགའ་བའི་ཉི་མ་ཤར་སོང་། །སྐྱིད་པའི་ཟླ་བ་ཚེས་སོང་། །དགའ་སྐྱིད་འཛོམས་པའི་ཞབས་བྲོ། །པདྨའི་ཐང་
ལ་འཆམ་ཤོག། ཕོ་ཡི་ཞབས་བྲོ་གཡས་སྐོར། །མོ་ཡི་ཞབས་བྲོ་གཡོནསྐོར། །གཡས་གཡོན་བསྐོར་བའི་
ཞབས་བྲོ། །ནོར་བུ་དགའ་བ་འཁྱིལ་སོང་། །ཕུན་ཚོགས་ནོར་བུའི་རི་ལ། །དཔག་བསམ་ལྗོན་ཤིང་འཁྲུངས་
སོང་། །ལྷ་ཤིང་ལྗོན་པའི་རྩེ་ནས། །ཞིམ་མངར་འབྲས་བུ་ཆགས་ཡོད། །མཛེས་སྡུག་པདྨའི་ཐང་ལ།ལྷན་ཐབས། 
།གཡུ་ཡི་སྦྲང་མོ་འཁོར་སོང་། །ཞིམ་པའི་རྩི་བཅུད་འཐུང་ནས། །དགའ་བའི་མགྲིན་གླུ་བླངས་སོང་།
།བཀྲིས་མཚོ་མོའི་དབུས་ན། །གསེར་གྱི་ཉ་མོ་འཁྱུག་འཁྱུག། ཉ་མོ་གཤོག་རྩལ་རྒྱས་ནས། །བདེ་སྐྱིད་
ཕུན་སུམ་ཚོགས་ཡོད། །ལྷ་སྲས་གསེར་གྱི་ཉི་མ། །སྐྱིད་པའི་མཁའ་ལ་ཤར་སོང་། །མཁའ་ལ་ཤར་བ་མ་
རེད། །གསེར་གྱི་ཁྲི་ལ་བཞུགས་ཡོད། །གསེར་གྱི་ཁྲི་ལ་བཞུགས་ན། །ང་ཚོ་མངའ་འབངས་ཡོངས་ལ།
།བྱམས་པའི་ཐུགས་ཀྱི་གོང་ལས། །བརྩེ་བའི་ཅན་གྱི་གཟིགས་དང་།
གནས་ཆེན་རྩྭ་རིར་སྐྱེས་པའི།
གནས་ཆེན་རྩྭ་རིར་སྐྱེས་པའི་རྩྭ་རི་གི་སྨྱུག་མ། །སྭཽ། བྲག་སྟོད་མཐོན་པོར་སྐྱེས་པའི་བྱ་དམར་གྱི་གཤོག་
རྩལ། །མགར་བ་བཟང་པོས་བརྡུངས་པའི་ལྕགས་མདེའུ་གི་སྔོན་མོ། །སྭཽ། འདི་གསུམ་སྐྱེ་ས་མ་གཅིག་སོ་
སོ་རང་ཡིན་ལ། །སྟག་མདོངས་ཁྲ་མོའི་ནང་དུ་འཛོམ་ས་ཡང་གཅིག་ལ། །སྭཽ། འཛོམས་ནས་འབྲལ་བ་མ་
གནང་མཆོག་དཀར་གྱི་གཞུ་མོ། །ཡང་ཡང་སྨོན་ལམ་བཏབ་གེ་ཤ་བ་ཡི་ཐད་ཀར།།སྭཽ། ཡང་ཡང་སྨོན་
ལམ་བཏབ་གེ་ཤ་བ་ཡི་ཐད་ཀར། །དབྱར་གསུམ་བྲག་ལ་སྐྱེས་པའི་ཆུ་དཀར་གྱི་མེ་ཏོག། སྭཽ། སྤང་
གཤོང་བདེ་མོར་སྐྱེས་པའི་སྤང་རྒྱན་གྱི་མེ་ཏོག། སྭཽ། སྣ་ཚོགས་ལྡུམ་རར་སྐྱེས་པའི་ཧ་ལོ་གི་མེ་ཏོག།
འདི་གསུམ་སྐྱེ་ས་མ་གཅིག་སོ་སོ་རང་ཡིན་ལ། །སྭཽ། ལྷ་ཁང་ཁྲ་མོའི་ནང་དུ་འཛོམ་ས་ཡང་གཅིག་ལ།
།འཛོམས་ནས་འབྲལ་བ་མ་གནང་ལྷ་ཁང་གི་སྐུ་གཉེར། །སྭཽ། ཡང་ཡང་སྨོན་ལམ་བཏབ་གེ་ཚེ་དབང་གི་
བུམ་པ། །ཐག་རིང་རྒྱང་ནས་ཕེབས་པའི་བླ་མ་དང་དཔོན་པོ། །སྭཽ། དཀར་པོའི་གནས་ལས་བྱུང་བའི་མི་
དམངས་ཀྱི་སེར་མོ། །ཡབ་ཡུམ་གཅིག་ནས་མཆེད་པའི་ཕ་མ་དང་སྤུན་ཆ།། སྭཽ། འདི་གསུམ་སྐྱེ་ས་མ་
གཅིག་སོ་སོ་རང་ཡིན་ལ། །ཁང་བཟང་ཁྲ་མོའི་ནང་དུ་འཛོམ་ས་ཡང་གཅིག་ལ། །སྭཽ། འཛོམས་ནས་འབྲལ་
བ་མ་གནང་འཆི་བདག་གི་བདུད་པོ། །ཡང་ཡང་སྨོན་ལམ་བཏབ་གེ་མཚན་ལྡན་གྱི་བླ་མ། །སྭཽ། ཡང་ཡང་
སྨོན་ལམ་བཏབ་གེ་མཚན་ལྡན་གྱི་བླ་མ།།
ཚེ་རིང་ལྕང་མོའི་རྩེ་ལ།
ཚེ་རིང་ལྕང་མོའི་རྩེ་ལ། །བྱིའུ་ཅུང་ཡིན་ན་དགའ་སོང་། །བསམ་བློ་གང་ནས་བཏང་ཡང་། །དམ་པའི་ལྷ་ཆོས་
དྲན་སོང་། །ཆུ་ལ་སྐྱོ་རོགས་ཉ་མོ། །བྲག་ལ་སྐྱོ་རོགས་འུག་པ། །ལས་ངན་སྤྲང་པོ་རང་ལ།། སྐྱོ་རོགས་
བྱེད་མཁན་མིན་འདུག། ང་རང་གཅིག་ལས་མེད་ན། །ལྷ་ཆོས་གླིང་དུ་འགྲོ་དགོས། །འཁོར་བའི་བུ་ཆུང་བཞག་ སློབ་རིམ་ པ་དང་ པ། ལྷན་ཐབས།
ནས། །ཆོས་ལ་འགྲོ་ས་མིན་འདུག། ང་རང་གཅིག་ལས་མེད་ན། །པདྨ་བཀོད་དུ་འགྲོ་དགོས། །ཕ་མ་རྒན་
རྒས་བཞག་ནས། །ཆོས་ལ་འགྲོ་ས་མིན་འདུག། ས་འདི་མི་ཡུལ་ལུང་པ། །ཉི་མ་ལོ་ལས་རིང་སོང་། །ཉི་
མ་རིང་བ་མ་རེད། །ཕ་ཡུལ་ས་ཐག་རིང་སོང་། །སྐྱེ་བ་མི་དང་མཉམ་རུང་། །བསོད་ནམས་མི་དང་མ་མཉམ།
།སྐྱེས་པའི་ཕ་ཡུལ་བཞག་ནས། །འཁྱམས་ས་མི་ཡི་ལུང་པ། །ཚེ་སྔོན་ཚོགས་བསགས་མེད་པའི། །ལས་
ངན་ཅན་གྱི་སྤྲང་ཆུང་། །ས་འདི་མི་ཡི་ལུང་པར། །འཁོར་བ་འཁྱམས་ནས་ལུས་སོང་།།
ཡརགྱི་དགུང་སྔོན་དབྱིངས་ལ།
ཡརགྱི་དགུང་སྔོན་དབྱིངས་ལ། །མཛེས་པའི་རྒྱུ་སྐར་མང་ཡང་། །གླིང་བཞིའི་མུན་པ་སེལ་མཁན།།ཁྲི་
གདུགས་ཉི་མ་མིན་ནམ། །འགྲོ་དྲུག་ཐར་ལམ་འདྲེན་པའི། །སེམས་དཔའ་རྒྱ་མཚོའི་དབུས་ན།། ཐུགས་རྗེ་
མཚུངས་ཟླ་མེད་པ། །སྤྱན་རས་གཟིགས་དབང་མཁྱེན་ནོ། །རྒྱ་བོད་རིག་འཛིན་དབུས་ན།། མཐུ་སྟོབས་
འགྲན་ཟླ་བྲལ་བ། །སྔགས་འཆང་ཨོ་རྒྱན་པད་མར། །གསོལ་བ་སྙིང་ནས་འདེབས་སོ། །སྔར་དུས་མོན་པའི་
ཡུལ་འདི། །གཡུ་འབྲུག་སྔོན་མོའི་གསུང་གིས། །ཁྱབ་མཛད་ངག་དབང་རྣམ་རྒྱལ། །ད་དུང་ཐུགས་རྗེས་
གཟིགས་ཤིག། འཛམ་གླིང་རྒྱལ་ཁབ་དབུས་ན། །འབྲུག་ཡུལ་སྐྱིད་པའི་ཞིང་ཁམས།།དགའ་སྐྱིད་དཔལ་
གཡང་འཛོམས་པ། །མི་དབང་རྒྱལ་པོའི་སྐུ་དྲིན། །རང་ཅག་འབྲུག་གི་མི་སེར། །ཞིང་འདིར་སྐྱེས་པའི་སྐལ་
བཟང་། །སྟོང་གསུམ་ནོར་གྱིས་གང་ཡང་། །རིན་གྱིས་ཉོ་ས་མི་འདུག། དད་དམ་གསེར་གྱི་མེ་ཏོག། ལྷག་
བསམ་གཡུ་ཡི་པ་ཏྲ། །མ་བྲིས་སྙིང་གི་རི་མོར། །ནམ་ཡང་འགྱུར་བ་མ་གནང་།།
ཆང་ཚང་སྒོར་མོ་མི་བཙུགས།
ཆང་ཚང་སྒོར་མོ་མི་བཙུགས། །ཆང་ཚང་སྒོར་མོ་བཙུགས་ཡོད། །ཆང་ཚང་སྒོར་མོ་བཙུགས་ན། །ཉི་མ་ལ་སོ་
ཤར་གྱི་ཕྱོགས་ལ་བཙུགས་ཡོད། །ཤར་ན་རྡོ་རྗེ་སེམས་དཔའ། །བདག་གི་བླ་མ་བཞུགས་ཡོད།། བདག་གི་
བླ་མའི་དབུ་ལ། །ཨྱོན་པད་ཞྭ་བཞེས་ཡོད། །ཨྱོན་པད་ཞྭའི་སྟེང་ལ། །གསེར་གྱི་ཉི་ཟླ་བཀལ་ཡོད།
།གསེར་གྱི་ཉི་ཟླའི་སྟེང་ལ། །གསེར་གྱི་སྦྲང་ཆར་བབས་ཡོད། །ཆང་ཚང་སྒོར་མོ་མི་བཙུགས། །ཆང་ཚང་སྒོར་
མོ་བཙུགས་ཡོད། །ཆང་ཚང་སྒོར་མོ་བཙུགས་ན། །ཉི་མ་ལ་སོ་ལྷོ་ཡི་ཕྱོགས་ལ་བཙུགས་ཡོད།། ལྷོ་ན་རིན་
ཆེན་འབྱུང་ལྡན། །བདག་གི་བླ་མ་བཞུགས་ཡོད། །བདག་གི་བླ་མའི་དབུ་ལ། །ཨྱོན་པད་ཞྭ་བཞེས་ཡོད།
།ཨྱོན་པད་ཞྭའི་སྟེང་ལ། །དངུལ་གྱི་ཉི་ཟླ་བཀལ་ཡོད། །དངུལ་གྱི་ཉི་ཟླའི་སྟེང་ལ། །དངུལ་གྱི་སྦྲང་ཆར་ལྷན་ཐབས། 
བབས་ཡོད། །ཆང་ཚང་སྒོར་མོ་མི་བཙུགས། །ཆང་ཚང་སྒོར་མོ་བཙུགས་ཡོད། །ཆང་ཚང་སྒོར་མོ་བཙུགས་ན།
།ཉི་མ་ལ་སོ་ནུབ་གྱི་ཕྱོགས་ལ་བཙུགས་ཡོད། །ནུབ་ན་སྣང་བ་མཐའ་ཡས། །བདག་གི་བླ་མ་བཞུགས་ཡོད།
།བདག་གི་བླ་མའི་དབུ་ལ། །ཨྱོན་པད་ཞྭ་བཞེས་ཡོད། །ཨྱོན་པད་ཞྭའི་སྟེང་ལ།། གཡུ་ཡི་ཉི་ཟླ་བཀལ་
ཡོད། །གཡུ་ཡི་ཉི་ཟླའི་སྟེང་ལ། །གཡུ་ཡི་སྦྲང་ཆར་བབས་ཡོད། །ཆང་ཚང་སྒོར་མོ་མི་བཙུགས། །ཆང་
ཚང་སྒོར་མོ་བཙུགས་ཡོད། །ཆང་ཚང་སྒོར་མོ་བཙུགས་ན། །ཉི་མ་ལ་སོ་བྱང་གྱི་ཕྱོགས་ལ་བཙུགས་ཡོད།
།བྱང་ན་དོན་ཡོད་གྲུབ་པ། །བདག་གི་བླ་མ་བཞུགས་ཡོད། །བདག་གི་བླ་མའི་དབུ་ལ། །ཨྱོན་པད་ཞྭ་
བཞེས་ཡོད། །ཨྱོན་པད་ཞྭའི་སྟེང་ལ། །དུང་གི་་ཉི་ཟླ་བཀལ་ཡོད། །དུང་གི་ཉི་ཟླའི་སྟེང་ལ། །དུང་གི་
སྦྲང་ཆར་བབས་ཡོད།།
ཁྲི་གདུགས་ཉི་མ་ཁྱོད་ནི།
ཁྲི་གདུགས་ཉི་མ་ཁྱོད་ནི་སྒྲ་གཅན་གྱིས་ཟིན་ལ། །དགུང་སྟོད་མཐོན་པོ་ང་ནི་ཆུ་འཛིན་གྱིས་སྒྲིབ་འགྲོ།། ད་ལྟ་
སྒྲིབ་མེད་ས་ལེར་འགྲོགས་པ་ཡི་དུས་འདིར། །གླིང་བཞིའི་འགྲོ་ལ་འོད་ཀྱི་དགའ་སྟོན་ཞིག་འགྱེད་ཨང་།
།ཚོང་འདུས་མགྲོན་པོ་ཁྱོད་ནི་རང་གནས་སུ་ཕེབས་ལ། །ཁྲོམ་ཆེན་ཁྲ་མོ་ང་ནི་སྟོང་པ་རུ་ལུས་འགྲོ།། ཚེ་སྔོན་
ལས་ཀྱིས་འབྲེལ་བས་ཡུད་ཙམ་ཞིག་འཛོམས་དུས། །ཕན་ཚུན་གཡོ་སྒྱུ་སྤངས་པའི་དག་སྣང་ཞིག་གྱིས་ཨང་།
།མཚན་ལྡན་བླ་མ་ཁྱོད་ནི་འོག་མིན་དུ་གཤེགས་ལ། །དགོན་ས་ཁྲ་མོ་ང་ནི་གྱང་ཧྲུལ་དུ་ཞིག་འགྲོ། །སྣོད་བཅུད་
འབྲལ་མེད་ཕུན་སུམ་ཚོགས་པ་ཡི་དུས་འདིར། །འབྲེལ་ཚད་དོན་ལྡན་ཆོས་ཀྱི་འཁོར་ལོ་ཞིག་བསྐོར་ཨང་།
།རྣམ་ཤེས་ཁྱོད་ནི་གཅིག་པུར་བར་དོ་རུ་འཁྱམས་ལ། །ཤ་ཁྲག་ཕུང་པོ་ང་ནི་ཐལ་བ་རུ་དེངས་འགྲོ། །ད་ལྟ་ལུ་
སེམས་འབྲལ་མེད་རང་དབང་གི་དུས་འདིར། །ཕྱི་མར་ཕན་པ་དམ་པའི་ལྷ་ཆོས་ཤིག་གྱིས་ཨང་།།
རིག་གསར་གྱི་རིགས།
ཉམས་དགའ་བ་ཀླུ་ཡི་ཕོ་བྲང་།
ཉམས་དགའ་བའི་ཀླུ་ཡི་ཕོ་བྲང་ནང་ན་ལས། །ས་མི་ཡུལ་ལུང་པ་བཤལ་ཏེ་འོང་སོ་པ། །ད་ཡ་མཚན་ཆེ་བའི་
མཐོང་སྣང་མ་འདྲཝ་མཐོང་། །ང་ལོག་སྟེ་ཀླུ་ཡུལ་འགྱོ་ནི་མེད་རུང་དགའ། །
ཆུ་ག་ར་་་་་་བདུད་རྩི་ཨིནམ་ལས། །ས་ག་ར་་་་་སྨན་གྱིས་གངམ་ལས། །
སྨན་ལྗོངས་སྨན་ལྗོངས།  སློབ་རིམ་ པ་དང་ པ། ལྷན་ཐབས།
གཡུས་མིང་ཡང་སྨན་ལྗོངས་ཟེརཝ་མས་སྨོ། །
དགའཝ་ཕུན་སུམ་ཚོགས་པའི་སྤྲོ་ཉམས་ལྷ་ལུ་ཡོད། །ནོརབུ་རིན་ཆེན་གསེར་དངུལ་རྒྱུ་ནོར་ཀླུ་ལུ་ཡོད།
།སེམས་ཞི་བདེ་བཟོ་མི་དགའ་སྐྱིད་དཔལ་འཛོམ་འདི། །ས་འབྲུག་ལུ་མ་གཏོགས་གཞན་ལུ་མི་ནུག་སྨོ། །
གཡུས་ག་ར་་་་་ཆོས་ཀྱིས་ཁྱབ་མས། །མི་ག་ར་་་་་ཆོས་སེམས་ཆེཝ་ལས།།
ཆོས་ལྡན་ཆོས་ལྡན།  གཡུས་མིང་ཡང་ཆོས་ལྡན་ཟེརཝ་མས་སྨོ།།
ནམ་མཁའ་སྟོང་པའི་ནང་ལས།
ནམ་མཁའ་སྟོང་པའི་ནང་ལས། །མེ་ཏོག་པདྨ་མི་འཁྲུང་། །རྒྱ་མཚོ་ཆེན་པའི་སྦུག་ལས། །སྐར་མ་སྨིན་
དྲུག་མི་ཤར། །
ཨའེ་སྨོ༑ ས་གཞི་བྱེ་མའི་ནང་ལས། །མར་ཁུ་རེ་བ་མ་བསྐྱེད། །
བསིལ་བའི་སྐྱི་བསེར་རླུང་མ། །མིག་གིས་རྩ་ལས་མི་མཐོང་། །སྒང་གི་ཆུ་དཀར་མེ་ཏོག། སྤང་གི་སྦུག་ལུ་
མི་ཤར། །
ཨའེ་སྨོ༑ ཤིང་ཆེན་སྐམ་པའི་ལོགས་ལས། །མེ་ཏོག་རེ་བ་མ་བསྐྱེད། །
ཁྲི་གདུགས་གཟུང་དགོ་མནོ་རུ། །ཆུ་མོ་བཀག་དགོ་མནོ་རུང་། །མཉམ་གཅིག་སྡོད་དགོ་མནོ་རུང་། །དབང་ཚད་
རང་ལུ་མི་འདུག། 
ཨའེ་སྨོ༑ ལས་ལ་གང་བསྐོས་མ་གཏོགས། །སྣང་བ་གང་ཤར་མི་འདུག། 
བུམོ་ངེ་སེམས་ཀྱི་དགའ་བ།
བུམོ་ངེའི་སེམས་ཀྱི་དགའ་བ་ཁྱོད་ལུ་བྱིན། །བུམོ་ངེའི་ལུས་ཀྱི་དམ་ཚིག་ཁྱོད་ལུ་བསྲུངས། །མི་ཚེ་གཅིག་ལུ་
འཛོམས་པའི་གནམ་བསྐོས་ཀྱིས། །ཁྱོད་དང་གདོང་སྐོར་རྐྱབ་ཚེ་ང་སེམས་རེ་དགའ། ། སོང་ཚེ་ཡག་མོ་
ཡག་མོ་སོང་ལ་རུ། །
བུམོ་མིག་ལུ་མཛེས་པའི་མེ་ཏོག་འདྲ། །གསུང་རྣ་བར་ཧན་པའི་གསེར་སྦྱངམ་འདྲ། །ཉམས་དགའ་བའི་སྤང་
ལུ་ལྷོད་པ་འདྲ། ། བལྟཝ་མིག་ཁར་ལེགས་ར་ལེགས། །ལུས་བློ་སེམས་མཐུན་ར་མཐུན། །མི་འབྲལ་
གཏམ་གྱི་ཁ་ཚིག་ཡང་། །སེམས་ཀྱི་གདིང་ལུ་བཞག། 
རྒྱ་གར་ཤར་གྱི་རྨ་བྱ་ལེགས་མི་འདི། །འཛམ་གླིང་བལྟ་བའི་མིག་ཏོ་འཁྲུལཝ་མེན་ན? བུ་ཁྱོད་རང་གི་ལྷན་ཐབས། 
སེམས་ཁར་ཚུད་མི་འདི། །བུམོ་ངེའི་མནོ་བའི་བློ་སེམས་ཡང་འགྱུརཝ་མེན་ན?  སོང་ཚེ་ཡག་མོ་ཡག་མོ་
སོང་ལ་རུ། །
གདོང་ལེགས་པའི་སྤར་གཞི་མདངས་དཀར་བས། །འཛུམ་ལག་པས་མ་བྲི་ཧིང་ཚ་བས། །སྟེང་ལྷའི་གཡུས་
ལས་འོངམ་དང་འདྲ། ། སྔོན་ལས་འཕྲོ་འཛོམ་ར་འཛོམས། །བལྟཝ་མིག་གཞི་མཐུན་ར་མཐུན། །དམ་
ཚིག་བཀྲིས་ཁ་དར་ཡང་། །ལེགས་པའི་སྐེ་ལུ་བྱིན། །
མནོ་བའི་ཧིང་ཁར།
མནོ་བའི་ཧིང་ཁར་ཁྱོད་ར་མནོཝ་མས། །དྲན་པའི་སེམས་ཁར་ཁྱོད་ར་དྲནམ་མས། །བལྟ་བའི་མིག་ཁར་ཁྱོད་ར་
མཐོངམ་མས། །ཤ་ཁྲག་ལུས་ཀྱི་ཁྱོད་ར་འཚོལཝ་མས། །ཚེ་སྔ་མའི་ལས་འཕྲོ་ཡིད་འོང་མ། །ལས་གནམ་
བསྐོས་ཡོད་པའི་བཞིན་བཟང་མ། ཁྱོད་གཡིབས་ཏེ་མ་སྡོད་འཛམ་གླིང་ན། །རང་འཇིག་རྟེན་འཕྱི་བའི་ཉེན་ཁ་
འདུག། རོགས་རླུང་མ་སི་རི་རི། །ངེའི་གཟུགས་ཁ་རེགཔ་ད་ལུ། །ངེའི་བུམོ་གི་ཁ་གི་བུང་མེན་ན། །ཁྱོད་ཁུ་
བྱུག་ཀུ་ཧུ་ཧུ། །ཡར་གནམ་ལས་འཕུརཝ་ད་ལུ། །ཁྱོད་གསུང་སྐད་མེན་ན? ཁྱོད་ར་ར་ར་ར་མཐོངམ་མས།
།ཁྱོད་ར་ར་ར་ར་འཚོལཝ་མས། །མནོ་བའི་ཧིང་ཁར་ཁྱོད་ར་མནོཝ་མས། །དྲན་པའི་སེམས་ཁར་ཁྱོད་ར་དྲནམ་
མས། །བལྟ་བའི་མིག་ཁར་ཁྱོད་ར་མཐོངམ་མས། །ཤ་ཁྲག་ལུས་ཀྱི་ཁྱོད་ར་འཚོལཝ་མས། །བུམོ་ངེ་གི་བློ་
གཏད་ཧིང་གཏད་ཁྱོད། །བློ་གཏད་པའི་མི་གིས་ཧིང་མ་བརྐུ། །ད་དགའ་རུང་སྐྱོ་རུང་ཁྱོད་དང་ཆ། །ད་འགྱུར་བ་
མེད་པའི་དམ་ཚིག་བཏོན། །ཡར་དགུང་སངས་ཁྲི་གདུགས་ཉིམ། །འོད་ཆེམ་ཆེམ་འབདཝ་ད་ལུ། །ངེའི་སྟག་
ཤ་ལེགས་པའི་སྐུ་གཟུགས་བསམས། །གསུང་ཧན་པའི་རྒྱ་གླིང་འདི། །སྒྲ་རྣ་བ་གོཝ་ད་ལུ། །ཁྱོད་གསུང་
སྐད་མེད་ན། ཁྱོད་ར་ར་ར་ར་མཐོངམ་མས། །ཁྱོད་ར་ར་ར་ར་འཚོལཝ་མས།།
མནོ་བའི་ཧིང་ཁར་ཁྱོད་ར་མནོཝ་མས། །དྲན་པའི་སེམས་ཁར་ཁྱོད་ར་དྲནམ་མས། །བལྟ་བའི་མིག་ཁར་ཁྱོད་ར་
མཐོངམ་མས། །ཤ་ཁྲག་ལུས་ཀྱིས་ཁྱོད་ར་འཚོལཝ་མས།།
ངེའི་སྨིན་ཆུ་ལེགས་པའི་རྣམ་འགྱུར་འདི། །རོགས་མེ་ཏོག་རླུང་གིས་གཡབ་དོ་བཟུམ།།
ངེའི་སྟག་ཤ་ལེགས་པའི་སྐུ་གཟུགས་འདི། །ཤར་སྤང་རིའི་ལོགས་ཀྱི་འཇའ་ཚོན་འདྲ།།
སེམས་དགའ་བའི་སྤང་གཤོང་ནང་། །ཤཝ་ཕོ་མོ་མཐོངམ་ད་ལུ། །ཨའེ༑ ང་བཅས་གཉིས་ཀུ་ཨིན་པ་ སློབ་རིམ་ པ་དང་ པ། ལྷན་ཐབས།
བསམས། །
གངས་རིའི་ནགས་ཚལ་ནང་ལུ། །བྱ་ཆེ་ཆུང་མཐོངམ་ད་ལུ། །རང་སེམས་ཡང་དགའཝ་མས། །ཁྱོད་ར་ར་ར་ར་
མཐོངམ་མས། །ཁྱོད་ར་ར་ར་ར་འཚོལ་མས། །
རྨི་ལམ་ནང་ལུ་ཡང་མ་མཐོང་།
རྨི་ལམ་ནང་ལུ་ཡང་མ་མཐོང་། དངོས་སུ་སེམས་ཁར་མ་ཤར། 
ས་སྨུག་དཀརཔོ་ལས་ཆརཔ་ཅིག་བུད་འོང་ཟེར།  སླབ་རྨེ་བུ་མོ། སླབ་རྨེ་བུ་མོ། བདེན་ར་མི་བདེན།
ཟེར་ སླབ་རྨེ་ཝའེ༑ 
བཀའ་དྲིན་རི་ལས་ལྷག་པའི་ངེ་གི་དྲིན་ཅན་ཨ་པ་ཁྱོད། །ངེ་གི་འཛོལ་བའི་ལཱ་ལུ་བཟོད་པ་ཧིང་ལས་བཞེས་
གནང་རྨེ། །ཆུང་ཚེ་རྐང་ཐང་དྲངས་པའི་བཀའ་དྲིན་འདི། །སངས་རྒྱས་འབྱོན་རུང་མི་ཚུགས་ཁྱོད་ཀྱི་དྲིན།
།སྦོམ་ཚེ་མི་གྲས་བཙུགས་པའི་དགའ་ཚོར་འདི། །གྱངས་ཁ་རྐྱབ་རུང་ཚད་ཀྱིས་ལང་མི་ཚུགས།།
ལྷ་མོ་སྟོང་ཕྲག་སྤྲུལ་པ། །མེ་ཏོག་དམངས་ཀྱི་བྱང་འཕྱད། །དཀར་གསལ་ཟླ་བའི་ཆ་རོགས། །ངེ་གི་ཧིང་
གི་བདེ་ཆེན། །རེ་བ་སྦོམ་འབད་བསྐྱེད་དེ་ཁྱོད་འབད་སར། 
ཕང་མར་བཏབ་པར། །ཧིང་གཏམ་བཤད་པར། །འཕྲལ་དང་འཕྲལ་ར་འོང་དོ་ང་། 
རིན་ཆེན་གསེར་ལས་ལྷག་པའི་ཡོན་ཏན་གནང་བའི་སློབ་དཔོན་ཚུ། །སྐུ་ཚེ་ཆུ་ལས་རིང་བཅུག། དགའ་སྐྱིད་གོང་
དུ་འཕེལ་བར་ཤོག། །ཀ་ཁ་གཅིག་ཁར་ལྷབ་པའི་ཆོས་གྲོགས་དང་། །སྐྱིད་སྡུག་མཉམ་གཅིག་མྱོངས་བའི་ཆ་
རོགས་ཚུ། །མི་ཚེ་འདི་ནང་བར་ཆད་མ་འབྱུང་ན། །ལོག་སྟེ་འཕྱད་པའི་སྨོན་ལམ་ང་ལས་ཡོད།།
ཨའེ༑ སླབ་རྨེ་བུ་མོ། སླབ་རྨེ་བུ་མོ། བདེན་ར་མི་བདེན། ཟེར་སླབ་རྨེ་ཝའེ༑ 
ཁྱོད་བཟུམ་མི་ཡི་ལུས་སུ་མ་སྐྱེ་བ་ཅིན།
ཁྱོད་བཟུམ་མི་ཡི་ལུས་སུ་མ་སྐྱེ་བ་ཅིན། གསར་རིསམོ་ཟེར་བའི་ཚིག་ཡང་མ་འབྱུངམ་འོང་།
ངེའི་གསར་རིསམོ། ངེའི་གསར་རིསམོ། 
ཁྱོད་བཟུམ་མི་ཡི་ལུས་སུ་མ་སྐྱེ་བ་ཅིན། འཇའ་རིསམོ་ཟེར་བའི་ཚིག་ཡང་མ་འབྱུངམ་འོང་།
ངེའི་འཇའ་རིསམོ། ངེའི་འཇའ་རིསམོ། 
སེམས་ཆགས་པའི་ཕྱག་རྒྱ། ས་ཡ་ལ། ལེགས་པས་ས། གཡུགས་ད་ས།ལྷན་ཐབས། 
སེམས་ཤོར་བའི་ཧིང་གཏམ། ས་ཡ་ལ། ཧན་པས་ས། བཤད་ད་ས།
ཕྱག་རྒྱ་གཡུགས་ས། སྨིན་ཆུང་བུམོ།
ཧིང་གཏམ་བཤད་ས། སྟག་ཤར་གཞོནམ།
སྤང་མེ་ཏོག། ལེགས་པའི་སྦུབ་ཅུང་འདི། གནམ་སེར་ཁའི། དུས་ལུ་ཡལ་བ་ཕངས།
ཁྱོད་སྨིན་ཆུང་། ལེགས་པའི་མེ་ཏོག་འདི། གནམ་བྱཱར་དགུན། མེད་པར་ཤརཝ་མས་སྨོ།
ཁྱོད་སྟག་ཤར། ལེགས་པའི་མེ་ཏོག་འདི། གནམ་བྱཱར་དགུན། མེད་པར་ཤརཝ་མས་སྨོ།
སྤང་མེ་ཏོག། ལེགས་པའི་སྦུབ་ཅུང་འདི། གནམ་སེར་ཁའི། དུས་ལུ་ཡལ་བ་ཕངས།
ཁྱོད་སྟག་ཤར། ལེགས་པའི་མེ་ཏོག་འདི། གནམ་བྱཱར་དགུན། མེད་པར་ཤརཝ་མས་སྨོ།
ཁྱོད་སྨིན་ཆུང་། ལེགས་པའི་མེ་ཏོག་འདི། གནམ་བྱཱར་དགུན། མེད་པར་ཤརཝ་མས་སྨོ།
ཁྱོད་དང་འགྱོ་བའི་ལམ་ཁར། མ་འཕྱད་པ་ཅིན། འཇིག་རྟེན་དགའ་བའི། དགའ་སྤྲོ་མ་ཚོརཝ་འོང་།
ཁྱོད་གཟུགས་བལྟ་བའི། མིག་ཁར་མ་མཐོང་པ་ཅིན། ངེའི་སེམས་ཆགས་པའི། ན་ཟུག་མ་མྱོངམ་འོང་།
ངེའི་གསར་རིསམོ། ངེའི་གསར་རིསམོ། 
ངེའི་འཇའ་རིསམོ། ངེའི་འཇའ་རིསམོ། 
སེམས་ཆགས་པའི་ཕྱག་རྒྱ། ས་ཡ་ལ། ལེགས་པས་ས། གཡུགས་ད་ས།
སེམས་ཤོར་བའི་ཧིང་གཏམ། ས་ཡ་ལ། ཧན་པས་ས། བཤད་ད་ས།
ཕྱག་རྒྱ་གཡུགས་ས། སྨིན་ཆུང་བུམོ།
ཧིང་གཏམ་བཤད་ས། སྟག་ཤར་གཞོནམ།
ང་ཉལ་བའི་མལ་ཆ་ནང་ལུ་སྨོ།
ང་ཉལ་བའི་མལ་ཆ་ནང་ལུ་སྨོ། །རང་རྨི་ལམ་མི་མཐོང་དགུ་མཐོང་མཐོང་། །ཨའེ་འགྱུར་ནི་མེད་པའི་རྡོ་མགུ་
ལུ། །ངེའི་སེམས་ཀྱི་ཧིང་གཏམ་བྲི་སར་མཐོང་།།
གཏན་རྐྱང་རྨི་ལམ་ནང་ལུ། །ཁྱོད་ར་མཐོང་སྟེ་སྡོདཔ་མས། །ས་ཐག་རིང་སར་འབད་རུང་། །རྟག་བུ་སེམས་
ཁར་དྲན་དོ།། 
ཁྱོད་མཐོང་ནི་མེད་པའི་སྙིང་མཐུན་མ། །ངེའི་རྨི་ལམ་ནང་ལུ་འབྱོན་གནང་རྨེ།།
ཨའེ་ལ་དང་ས་སྨུག་བར་ལས་སྨོ། །ཁྱོད་གཤོག་སྒྲོ་ཡང་བའི་བྱིའུ་ཅུང་གིས། །ཁྱོད་འགྱོ་བའི་ས་ཐག་རིང་རུང་ སློབ་རིམ་ པ་དང་ པ། ལྷན་ཐབས།
ར། །ངེའི་ཡང་བའི་ཁ་ཐེན་འབག་གནང་རྨེ།།
ཕ་རི་ཕྱོགས་ལུ་ཡོད་མི། །རང་དགའ་བའི་མི་ལུ། །ཁོ་ང་དང་འཕྱད་པར། །མགྱོགས་པར་ཤོག་ཟེར་སླབ་
གནང་།།
སོ་སོར་འབྲལ་བའི་སྨིན་ཆུང་ཁྱོད་དང་ང་། ཨའེ་ལ་དང་ལུང་གིས་བཅད་ད་ཡི་སྨོ།
ས་ཐག་རིང་སར་སྡོད་མི། ཁྱོད་དགའ་བའི་བུ་ང་། ང་ཁྱོད་དང་འཕྱད་པར། ག་འདེ་འབད་རུང་འོང་དོ། 
སོ་སོར་འབྲལ་བའི་སྙིང་གྲོགས་ང་བཅས་གཉིས། ཨའེ༑ ལ་དང་ལུང་གིས་བཅད་ད་ཡི་སྨོ། 
སྤྲོ་ཉམས་བཏོན་པའི་དུས་ཚོད་ཁ་ཙ།
སྤྲོ་ཉམས་བཏོན་པའི་དུས་ཚོད་ཁ་ཙ། །དཔྱད་རིག་མེད་པའི་སྡུག་བསྔལ་ད་རིས། །ནངས་པནི་ང་ཡང་ནཱ་ལུ་མི་
སྡོད་སྨོ། །གཉེན་གྲོགས་མི་རྟག་འཆི་བས་འཐུ་བའི་ཚེ། །ཧེ་མའི་དུས་ཚོད་ལོག་ན་བསམས། །ངེའི་དོན་ཧིང་
ནང་གི་ན་ཟུག་དང་། །མིག་ལས་མིག་ཆུ་རེ་རེ་གིས། །གཞི་བཟང་ལྷ་སྒྲོན་ཁྱོད་ལུ་བཤག་པ་ཕུལ།། 
ཧའི་་་ཧའེ་་་ཧ་་་ཧ་་་་འ་་ཧ་་ཧ་ཧ་་་་་་་
ཁྱོད་ལུ་མིག་སེར་བལྟ་བའི་སྡུག་བསྔལ་ལས། །དངོསསུ་མཐོང་ནི་མེད་པའི་སྡུག་བསྔལ་མགྱོགས། །རྨི་
ལམ་ནང་འབྱོན་རུང་སྡུག་བསྔལ་ང་། །སྡུག་བསྔལ་ངང་ལུ་ཐིམ་སྟེ་འགྱོ་དོ་ང་། །དགདའ་བའི་དགའ་འཛུམ་
ཁྱོད་ལུ་སྟོན་མ་ཤེས། །ཧན་པའི་གཏམ་དང་ལོ་རྒྱུས་ང་མ་ཤེས། །ད་ཁྱོད་འཇིག་རྟེན་སྤངས་ཏེ་འགྱོ་བའི་ཚེ།།
དྲན་པ་མེད་པའི་སེམས་ཀྱིས་ཁྱོད་ར་འཚོལ། 
ཧའི་་་ཧའེ་་་ཧ་་་ཧ་་་་འ་་ཧ་་ཧ་ཧ་་་་་་་
སེམས་ཆགས་པ་ལ་ཡི་ས་སྨུག་ཆགས།
སེམས་ཆགས་པ་ལ་ཡི་སྨོ། ཨའེ༑ ས་སྨུག་ཆགས།།
སེམས་ཆགས་པའི་ས་སྨུག་འདི། ཨའེ༑ ལ་ལུ་ཡལ།། 
བློ་གཏད་པ་གངས་ཀྱི་སྨོ། ཨའེ་༑ ཁ་བར་གཏད།།
བློ་གཏད་པའི་ཁ་བ་འདི། ཨའེ༑ ཞུ་དོ་ས།། 
སེམས་མ་སྐྱོ། སེམས་མ་འཁྲུལ། ཨའེ༑ ངེ་སྙིང་གྲོགས། ཚེ་ཕྱི་མར་དག་པའི་ཞིང་ལུ་སྐྱེ་བར་ཤོག།
སེམས་ཧིང་ལས་དགའ་བའི་ངེའི། ཨའེ༑ སྙིང་གྲོགས་དང་།།ལྷན་ཐབས། 
རང་རྟག་བུ་སྡོད་དབང་མེད། ཨའེ༑ ཡུད་ཙམ་མས།། 
ས་འཇིག་རྟེན་འཛམ་གླིང་ནང་། ཨའེ༑ སྤྲང་པོ་ང་།།
རང་མ་དགའ་ཧིང་ལས་ར། ཨའེ༑ འཁྲུལཝ་མས་ས།། 
རང་སྤྲང་པོ་སེམས་འཁྲུལ་བས། ཨའེ༑ འཛམ་གླིང་ནང་།།
ཚེ་ཕྱི་མར་ལོག་འཕྱད་པའི། ཨའེ༑ སྨོན་ལམ་ཞུ།།
ཁུ་སིམ་སིམ།
ཁྱོད་མཐོང་ནི་མེད་པའི་དུས་ཚོད་ནང་ལུ། །ངེའི་སེམས་ཀྱི་ཞིང་ཁམས་ཁུ་སིམ་སིམ།།
ཁྱོད་མཐོང་ནི་མེད་པའི་དུས་ཚོད་ནང་ལུ། །ངེའི་སེམས་ཀྱི་ཞིང་ཁམས་ཁུ་སིམ་སིམ།།
འོ་་་་་ འོ་འོ་ འོ་
ངེའི་མནོ་བའི་སེམས་ལུ་ལགཔ་ཅིག་མེད་རུང་། །བུམོ་ཁྱོད་ལུ་ཆགས་ཞིནམ་ལས་སྤོགས་ར་མི་ཚུགས་པས།།
འོ་་་་་ འོ་འོ་ འོ་
ངེའི་མནོ་བའི་སེམས་ལུ་རྐངམ་ཅིག་མེད་རུང་། །ཁྱོད་ག་འགྱོ་ངེའི་སེམས་ལྷོདཔ་མས་སྨོ།།
ཁྱོད་མཐོང་ནི་མེད་པའི་དུས་ཚོད་ནང་ལུ། །ངེའི་སེམས་ཀྱི་ཞིང་ཁམས་ཁུ་སིམ་སིམ།།
ང་ཁྱོད་ལུ་དགའ་བའི་བརྩེ་བ་འདི། །བོརན་གསེར་ལས་ཕངསམ་མས་བཀོ་མ་ཧུམ།།
སེམས་ཁྱོད་ལུ་ཤོར་བའི་ན་ཟུག་འདི། །འབགན་རི་ལས་ལྕི་རུང་སླབ་མ་ཧུམ།།
ཁྱོད་མཐོང་ནི་མེད་པའི་དུས་ཚོད་ནང་ལུ། །ངེའི་སེམས་ཀྱི་ཞིང་ཁམས་ཁུ་སིམ་སིམ།།
ང་ཁྱོད་ལུ་དགའ་བའི་རེ་བ་འདི། ཨའེ༑ མཐོང་ནི་མེད་རུང་ཚོར་ནི་འདུག།
ཁྱོད་འཁྲུལ་ནི་མེད་པའི་འཁྲུལ་སྣང་འདི། །མ་རྒྱ་མཚོའི་ཚད་ལས་འདི་སྦོམ་མས།།
ཁྱོད་མཐོང་ནི་མེད་པའི་དུས་ཚོད་ནང་ལུ། ངེའི་སེམས་ཀྱི་ཞིང་ཁམས་ཁུ་སིམ་སིམ།
ངེའི་མནོ་བའི་སེམས་ལུ་གཟུགས་ཅིག་མེད་རུང་། །ཁྱོད་མཉམ་གཅིག་སྡོདཔ་ད་ལུ་བག་ཆགསཔ་མས་སྨོ།།
ངེའི་མནོ་བའི་སེམས་ལུ་ཡང་ལྕི་མེད་རུང་། །ཁྱོད་དགའ་ཟེར་སླབ་ད་ལུ་ཡང་འཕྲོས་འཕྲོས་མས།།
ཁྱོད་མཐོང་ནི་མེད་པའི་དུས་ཚོད་ནང་ལུ། །ངེའི་སེམས་ཀྱི་ཞིང་ཁམས་ཁུ་སིམ་སིམ།།
ཁྱོད་མཐོང་ནི་མེད་པའི་དུས་ཚོད་ནང་ལུ། །ངེའི་སེམས་ཀྱི་ཞིང་ཁམས་ཁུ་སིམ་སིམ།།
ཁྱོད་མཐོང་ནི་མེད་པའི་དུས་ཚོད་ནང་ལུ། །ངེའི་སེམས་ཀྱི་ཞིང་ཁམས་ཁུ་སིམ་སིམ།། སློབ་རིམ་ པ་དང་ པ། ལྷན་ཐབས།
ཁྱོད་མཐོང་ནི་མེད་པའི་དུས་ཚོད་ནང་ལུ། །ངེའི་སེམས་ཀྱི་ཞིང་ཁམས་ཁུ་སིམ་སིམ།།
བུམོ་ངེའི་མི་ཚེ་འདི་ནང་། བུ་ཁྱོད་ཡོད་པ་ཅིན། བུམོ་ངེའི་ལུས་ངག་ཡིད་གསུམ། ཁྱོད་ལུ་བྱིན་གེ། རྨེ།
ཧིང་གི་ནོར་བུ་སྟག་ཤར། །ཧིང་གི་གཏམ་སླབ་གནང་། །ཧིང་གི་རྒྱན་ཆ་འབད་གེ། ཧིང་ལས་ཡལ་མ་སོ།།
མི་ཚེ་གཅིག་ཁར་སྡོད་ནི་གི། སྨོན་ལམ་ཡང་ཡང་བཏབ་བཞག་གེ།
གླུ་གར་གཞས་ཀྱི་སྒོ་མོ་ལ།
གླུ་གར་གཞས་ཀྱི་སྒོ་མོ་ལ། ཕྱེ་མི་དགོ།
གླུ་གར་གཞས་ཀྱི་སྒོ་མོ་ལ། ཕྱེ་དགོ་ན།
ད་རིས་མི་མང་འཛོམ་ས་ལ། ཕྱེ་ནི་ཨིན།
ཞབས་ཁྲ་སི་ཅུང་ཁྲབ་ཁྲབ་ལ། བསིག་ནི་ཨིན། 
སེམས་ཀྱི་དགའ་སྤྲོ་ལུས་ཀྱིས་བསྒྱུར་གེ། ཤོག་མཉམ་རོགས་ཤོག། 
འཛམ་གླིང་ཡ་ལ་འཛམ་གླིང་། །མི་ཡི་ལྡུམ་ར་ནང་ལུ་སྨོ། །ན་གཞོན་ཡལ་ན་གཞོན། །མཛེས་པའི་མེ་
ཏོག་ཤར་སེ་ཤར། །མེ་ཏོག་ཡ་ལ་མེ་ཏོག། །ཁ་དོག་རྒྱས་པའི་དུས་ཚོད་ལུ། །མཆོད་པ་ཡ་ལ་མཆོད་པ།
།ལྷ་དང་བླ་ལུ་ཕུལ་སེ་ཕུལ།།
རྨི་ལམ་འདྲ་བའི་མི་ཚེའི་ནང་། །དགའ་བའི་དུས་ཅིག་འཚོལ་མི་འཐོབ། །ད་རིས་དགའ་སྤྲོ་བཟུམ་ནང་ལུ།
སྐྱིད་པའི་ཞབས་ཁྲ་ལེགས་མོ་འཁྲབ།།
སེམས་ཀྱི་དགའ་སྤྲོ་ལུས་ཀྱིས་བསྒྱུར་གེ། ཤོག་མཉམ་རོགས་ཤོག། 
འོ་ཨོའོ་་་་་ཨོ་འོ་འོ་་་་་་་ ཨོའོ་ཨོའོ་་་་་ཨོ་འོ་འོ་་་་་་་ ཨོའོ་ཨོའོ་་་་་ཨོ་འོ་འོ་་་་་་་
ཤིང་དང་ཡ་ལ་ཤིང་དང་། ཤ་མུ་རུལ་བའི་སྡུག་བསྔལ་མེན། སྤང་དང་ཡ་ལ་སྤང་དང་། མེ་ཏོག་འབྲེལ་བའི་
དགའ་ཉམས་ཨིན། སློབ་གྲྭ་ཡང་སློབ་གྲྭ། ན་ཚོད་གཞོན་པའི་ཆ་རོགས་ཚུ། གཞོན་པའི་ཡ་ལ་གཞོན་པའི།
པད་སྐོར་ལན་གཅིག་བསྒྱིར་ས་སྒྱིར།
དུས་ཚོད་རྨི་ལམ་འདྲ་རུང་འདྲ། རྨི་ལམ་མི་ཚེ་འདྲ་རུང་འདྲ། མཉམ་གཅིག་འཛོམས་པའི་སྤྲོ་བ་འདི། ད་རིས་
ལྷོད་པའི་ཉམས་ཅིག་ཡོད།
སེམས་ཀྱི་དགའ་སྤྲོ་ལུས་ཀྱིས་བསྒྱུར་གེ། ཤོག་མཉམ་རོགས་ཤོག། 
འོ་ཨོའོ་་་་་ཨོ་འོ་འོ་་་་་་་ ཨོའོ་ཨོའོ་་་་་ཨོ་འོ་འོ་་་་་་་ ཨོའོ་ཨོའོ་་་་་ཨོ་འོ་འོ་་་་་་་
ལགཔ་གཉིས་ནམ་མཁའི་དབྱིངས་ལུ་ལ། ལྡིང་སེ་ལྡིངས།ལྷན་ཐབས། 
རྐངམ་གཉིས་ས་གཞི་ཁྲ་མོ་ལ། བརྡབ་སེ་བརྡབས།
སྐེད་པའི་མཉེན་བྱ་བར་ལས་ལ། གཡུག་སེ་གཡུགས།
མགུ་གསིག་གང་གསིག་རྐྱབ་སྟེ་ལ། བསིག་སེ་བསིགས།
སེམས་ཀྱི་དགའ་སྤྲོ་ལུས་ཀྱིས་བསྒྱུར་གེ། ཤོག་མཉམ་རོགས་ཤོག། ་་་་་
རི་གསུམ་མཐོ་བའི་རྩེ་མོར།
༉ རི་གསུམ་མཐོ་བའི་རྩེ་མོར། དྲི་ཞིམ་མཛེས་པའི་ལྷ་ཤིང་། གཞན་གྱིས་བཅག་པའི་ཚ་གྱང་། རྟག་
བུ་སེམས་ཁར་ལང་དོ།
ལྷ་ཤིང་བཅག་པར་འོང་མི། མི་ངན་ཅན་ཡང་འཁོར་དོ། ལྷ་ཤིང་གཞན་ལུ་མི་སྤྲོད། གཏན་རྐྱང་ཁྱོད་ལུ་
བཞག་གེ།
ལྷ་ཤིང་རྩཝ་ལས་མ་འགྱེལ། རྩེ་མོ་རླུང་གིས་མ་གཡོ། དབང་མེད་འཁོར་བའི་བྱིའུ་ཅུང་། ཚེ་གཅིག་ཁྱོད་ལུ་
མ་གཏོགས། གཞན་ལུ་རྩ་ལས་མི་ཆགས།
བྱིའུ་ཅུང་ལྷ་ཤིང་གཉིས་ཀུ། རི་གསུམ་རྩེ་ལུ་འཛོམ་གེ།
ལུས་དང་སེམས་གཉིས་མཐུན་པའི། ཧིང་ལས་ཕངས་མི་གསལ་སྒྲོན། བརྩེ་གདུང་འཁྲུག་པའི་བར་ཆད། ཉེ་
བའི་མནོ་བསམ་མ་གཏང་།
དྲིན་ཅན་ཕམ་གིས་བསྐུལ་ཏེ། དབང་བཙོང་ཐོག་ལས་སྦྲགས་རུང་། ཨིན་རུང་བུམོ་ང་ཚེ་གཅིག། སེམས་ཐག་
ཁྱོད་ར་ཨིན་རྨེ།
ཕ་མའི་བཀའ་རྒྱ་ཟེར་ཏེ། དཀྲོགས་པའི་ཁ་ལུ་མ་ཉན། བློ་སྟོབས་མེད་པའི་ཉམ་ཆུང་། རང་སེམས་དགའ་
བའི་ཤུགས་ཀྱིས། རང་སྲོག་བློས་ཡང་གཏངམ་མས།
དཀྲོག་ཁ་རྣ་བར་མི་ཉན། དམ་ཚིག་སེམས་ལས་མི་བརྗེད།
དགྲ་གཟུགས་ལུ་གཏམས་པའི།
༉ དགྲ་གཟུགས་ལུ་གཏམས་པའི། ངེའི་བུ་མོའི་གཟུགས་ཅིག། ཨའེ༑ སྐྱེ་བའི་སྡུག་བསྔལ་འདི།
འགྱོ་ན་འགྱོ་ས་མ་མཐོང་། སྡོདན་སྡོད་ས་མ་མཐོང་། ཧམ་ཆེ་བའི་འཛམ་གླིང་འདི་ནང་།
ངེའི་དོན་ཧིང་ཁྱོད་ལུ་བཏོན་བྱིན་ཚརཝ་ད། ངེའི་ཧིང་ལུ་ཕངས་པའི་ཁྱོད་ཀྱི་གཟུགས་འདི། བུ་གཞན་གྱིས་བཅོམ་
པའི་ཕངས་སེམས་བསྐྱེད། ང་མིག་ཆུ་རྒྱ་མཚོ་འཁྱིལ་བའི་ལས། སློབ་རིམ་ པ་དང་ པ། ལྷན་ཐབས།
དགྲ་གཟུགས་ལུ་གཏམས་པའི། ངེའི་བུ་མོའི་གཟུགས་འདི་སྨོ།
གཟུགས་ལེགས་པ་ཁྱོད་ཀྱི་གཟུགས་བ་ལེགསཔ་ཅིག་མ་མཐོང་། དྲི་ཁྱོད་ཀྱི་དྲི་ར་ཞིམ་པས་ས།
གསུང་བུ་མོ་ཁྱོད་ཀྱི་གསུང་བ་ཧནམ་ཅིག་མ་གོ། ཁྱོད་ངེ་གི་ཕང་མར་ལོག་ཤོག་ད།
ངེའི་སེམས་ཀྱི་སྡུག་བསྔལ་སྙིང་མཐུན་ཁྱོད་ལས་བརྟེན་ཏེ་ཨིན། ཁྱོད་མེད་པར་ངེའི་སེམས་བག་མ་ཆགས།
བཟོད་མ་ཚུགས་ངེའི་སེམས་ཁྱོད་ལུ་ཕངས་པའི་ན་ཟུག་གིས། འཕྲལ་ལོག་སྟེ་འཕྲད་པའི་སྨོན་ལམ་ཡོད།
ལོག་སྟེ་ཕང་མར་ཤོག་ཤོག། ལེགས་པའི་ཡིད་འོང་བུམོ་ཁྱོད། སྙིང་མཐུན་ཁྱིད་ཁྱོད་ཀྱི་དོན་ལུ། མིག་ཆུ་རྒྱ་
མཚོ་འཁྱིལ་དོ།
ཤོག། ཕང་མར་ཤོག། ཤོག་ཤོག། ཕང་མར་ཤོག།
ཤོག། ཡིད་འོང་ཤོག། ཤོག་ཤོག། ཕང་མར་ཤོག།
དགྲ་གཟུགས་ལུ་གཏམས་པའི། ངེའི་བུ་མོའི་གཟུགས་འདི་སྨོ།
དགྲ་གཟུགས་ལུ་གཏམས་པའི། ངེའི་བུ་མོའི་གཟུགས་ཅིག། ཨའེ༑ སྐྱེ་བའི་སྡུག་བསྔལ་འདི། འགྱོ་ན་
འགྱོ་ས་མ་མཐོང་། སྡོདན་སྡོད་ས་མ་མཐོང་། ཧམ་ཆེ་བའི་འཛམ་གླིང་འདི་ནང་། 
ནམ་མཁའ་ཡངས་པའི་ཕོ་བྲང་ལས།
ནམ་མཁའ་ཡངས་པའི་ཕོ་བྲང་ལས། ཟིམ་ཟིམ་ཆརཔ་གི་བདུད་རྩི་བབས། རྒྱ་གར་ཤར་གྱི་རྨ་བྱ་ང་། ཧིང་
ལས་དགའ་བའི་བྲོ་ཅིག་འཆམས། ད་ལེགས་པའི་རྨ་བྱ་འདི། མདོངས་སྒྲོ་ལེགས་མི་ལེགས། ལེགས་པའི་
མདོངས་སྒྲོ་འདི། སྤུ་ཁ་གྱུར་མ་སོང་།
ཚེ་རབས་ཧེ་མའི་ལས་ཅིག་གིས། ངེའི་སེམས་གསལ་བའི་མེ་ལོང་ནང་། ལྷང་ལྷང་འཁོར་ཏེ་འོངམ་ད་ལུ།
སེམས་ཀྱི་གདིང་ལས་དགའ་མི་དགའ། ཚེ་ཧེ་མའི་སྨོན་ལམ་གྱིས། འཛོམས་པ་སྐལ་བ་བཟང་། བུ་ངེ་གི་རེ་
ཆ་འདི། འཕྲོ་བརླག་མེན་པས་སྨོ།
སྐྱབས་གནས་བླམ་དང་དཀོན་མཆོག་གསུམ། བརྩེ་བའི་སྤྱན་གྱིས་གཟིགས་ཏེ་གིས། དམ་ཚིག་གཙང་མའི་
སྨོན་ལམ་གྱིས། གཅིག་ཁར་འཛོམ་མི་ང་བཅས་གཉིས། ཤ་དང་སེན་མོ་བཟུམ། འབྲལ་ས་མེདཔ་ལས་
བརྟེན། ཚེ་གཅིག་གི་གཉེན་གྲོགས་འབད། སྡོད་ཐབས་མཛད་གནང་ཞུ།
ཁྱོད་དགའ་བའི་མཛུམ་མདངས་འཇའ་ཆི་ཆི།
ཁྱོད་དགའ་བའི་མཛུམ་མདངས་འཇའ་ཆི་ཆི། །གནམ་ནུབ་མོ་ཉི་མ་ཤར་དོ་བཟུམ། །ས་འཛམ་གླིང་ག་ར་འོད་
ཀྱིས་གང་། །ཁྱོད་དགའ་འཛུམ་གདོང་ལས་ཡལ་མ་བཅུག།ལྷན་ཐབས། 
ཁྱོད་སྐྱའི་རལ་པ་གནག་ཆེམ་ཆེམ། །རླུང་མ་གིས་ལྷབ་ལྷབ་གཡབས་ཏེ་གིས། །ཁྱོད་ལེགས་པའི་གདོང་འདི་
འགབ་པའི་ཚེ། །ངེའི་མནོ་བའི་སེམས་འདི་བག་མ་ཆགས།།
མི་ང་བཅས་གཉིས་ལས་དགའཝ་ཅིག་མེད། །མི་ང་བཅས་གཉིས་ལས་འཇའཝ་ཅིག་མེད།།
བུམོ་ངེ་གི་ཧིང་གི་རེ་བ་འདི། །བུ་གསེར་གྱི་རྡོ་རྗེ་ཁྱོད་བཟུམ་ཅིག། ཨའེ༑ ང་བཅས་གཉིས་ལུ་ཡོད་པ་ཅིན།
།བུམོ་ངེ་གི་བསམ་པ་འདི་གིས་རྫོགས།།
བུ་ངེ་གི་སེམས་ཀྱི་རེ་བ་འདི། །བུམོ་གསེར་གྱི་མེ་ཏོག་ཁྱོད་བཟུམ་ཅིག། ཨའེ༑ ང་བཅས་གཉིས་ལུ་ཡོད་པ་
ཅིན། །བུ་ངེ་གི་རེ་བ་འདི་གིས་རྫོགས།།
སེམས་ང་བཅས་གཉིས་ལས་མཐུནམ་ཅིག་མེད། །ཆ་ང་བཅས་གཉིས་ལས་བསྒྲིགཔ་ཅིག་མེད།།
སེམས་དགའ་བའི་དགའ་འཛུམ་གདོང་ལུ་ཡོད། །ཨའེ༑ དགའ་འཛུམ་ཕར་ཚུར་སྟོན་གེ་རྨེ། །བློ་སྦ་གསང་
མེད་པའི་ཧིང་གཏམ་འདི། །ཨའེ༑ རྟག་བུ་ཕར་ཚུར་སླབ་གེ་རྨེ།།
ཁྱོད་ལེགས་པའི་གདོང་ལུ་བལྟ་སྟེ་གིས། །ང་མིག་ཏོ་འཁྱབ་ནི་བརྗེད་སོ་ནུག། ཁྱོད་ཧན་པའི་ཧིང་གཏམ་ཉན་
ཏེ་གིས། །དབུགས་གཏོང་ལེན་འབད་ནི་བརྗེད་སོ་ནུག། ལས་གནམ་བསྐོས་ཡོད་མི་ང་བཅས་གཉིས།
།བལྟཝ་མིག་གཞི་མཐུན་མི་ང་བཅས་གཉིས།།
མཇུག་རྩོམ།
གླུ་གཞས་ཆུ་གཏེར་བསྲུབས་པ་ལས། །བྱུང་བའི་དགེ་ར་མར་གྱི་སྙིང་།།
ན་གཞྩོན་རྩོངས་པའི་ར་ཆེན་པྩོར། །ཕན་པའི་སྨན་དུ་འགྱུར་བར་སྨྩོན།། སློབ་རིམ་ པ་དང་ པ། ལྷན་ཐབས།རྒྱབ་རྟེན་དཔེ་དེབ། 
རྒྱབ་རྟེན་དཔེ་དེབ།
དོན་དམ་སྨྲ་བའི་སེངྒེ།  བཤད་མཛོད་ཡིད་བཞིན་ནོར་བུ།
ས་པཎ་ཀུན་དགའ་རྒྱལ་མཚན། ༼མེད༽ རོལ་མོའི་བསྟན་བཅོས།
ངག་དབང་ཀུན་དགའ་བསོད་ནམས།  རོལ་མོའི་བསྟན་བཅོས་ཀྱི་འགྲེལ་པ།
ཀུན་བཟང་ཕྲིན་ལས།  གླུ་དེབ་བློ་གསར་ལམ་སྟོན། ཀེ་ཨེམ་ཀྲི། འབྲུག་ཐིམ་ཕུག།
ཚེ་རིང་བསམ་གྲུབ།  གཞན་གསོས་བུ་མོའི་ཟློས་གར། ཀེ་ཨེམ་ཀྲི།
སློབ་བསོད་ནམས་བསྟན་འཛིན།  རིག་གསར་བརྩམ་ཐངས། ཀོམསི། འབྲུག་ཐིམ་ཕུག།
རྒྱལ་གཞུང་ཟློས་གར་སློབ་སྦྱོང་ལྟེ་བ།  འབྲུག་གི་གཞུང་སྒྲའི་ལམ་སྟོན།
ཀུན་མཁྱེན་པདྨ་དཀར་པོ།  ཆོས་རྗེ་གཙང་པ་རྒྱ་རས་ཀྱི་རྣམ་ཐར་ ངོ་མཚར་དད་པའི་རླབས་ཕྲེང་།
ཨཙརྱ་ཀརྨ་་སྨོན་ལམ།  བོད་ཀྱི་ཟློས་གར་དང་སྒྱུ་རྩལ།
རྒྱལ་གཞུང་ཟློས་གར་སློབ་སྦྱོང་ལྟེ་བ།  གླུ་དེབ་གཞོན་པའི་དགའ་སྟོན།


