སྐད་ཡིག་དང་རྩོམ་རིག།
སློོབ་རིམ་བཅུ་གཅིག་པ།
ཤེས་རིག་འཆར་སྣང་།
རྒྱལ་ཡོོངས་དགའ་སྐྱིད་དཔལ་འཛོོམས་ཀྱི་ ལྟ་བ་འཛིན་པའི་ ཤེས་ཡོོན་ཅན་དང་ འབྲུག་
པའི་མཐུན་མོང་མ་ཡིན་པའི་ཁྱད་ཆོས་ ཐ་དམ་ཚིག་དང་ ལས་རྒྱུ་འབྲས་ཚུ་ འགྱུར་བ་མེད་
པར་ བརྩི་ཤེས་པའི་ མི་སྡེ་ཅིག་ལུ་ འགྱུར་ཚུགས་ནི།
སློོབ་གྲྭའི་ཤེས་ཡོོན་ལས་ཁུངས།
ཤེས་རིག་དང་རིག་རྩལ་གོང་འཕེལ་ལྷན་ཁག།སྐད་ཡིག་དང་རྩོམ་རིག།
སློབ་རིམ་བཅུ་གཅིག་པ།
སློབ་གྲྭའི་རྩ་གཞུང་རྩོམ་སྒྲིག་ལྟེ་བ།
སློབ་གྲྭའི་ཤེས་ཡོན་ལས་ཁུངས།
ཤེས་རིག་དང་རིག་རྩལ་གོང་འཕེལ་ལྷན་ཁག།
ང་བཅས་ཀྱི་འགན་ཁག།
ང་བཅས་ཀྱི་རྒྱལཔོ།
མི་དབང་མངའ་བདག་རིན་པོ་ཆེ་མཆོག་ དུས་ཡུན་ཉིན་ནུབ་མེད་པར་ རྒྱལ་ཁབ་ཀྱི་རང་བཙན་དང་གོང་འཕེལ། མི་སེར་
གྱི་ཞི་བདེ་དང་དགའ་སྐྱིད། གཞུང་སྐྱོང་གི་ལམ་ལུགས་ འཛིན་སྐྱོང་སྤེལ་གསུམ་ ཡར་དྲག་གི་དོན་ལུ་ ཐུགས་ཀྱི་ཚ་
གྱང་ ག་བ་ལྷགཔ་འབད་བཞེས་ཏེ་ ཕྱག་ལཱ་གནང་མི་ བོ་གཏད་སའི་དཀོན་མཆོག་དང་ སྐྱིད་སྡུག་གི་གོངམ་ དྲིན་ཅན་
ཕམ་བཟུམ་ཅིག་ཨིན། དེ་འབདཝ་ལས་ ང་བཅས་འབྲུག་མི་ཡོངས་ཀྱིས་ མི་དབང་མངའ་བདག་རྒྱལ་པོ་མཆོག་ལུ་ སྒོ་
གསུམ་གུས་པའི་གུས་བཏུད་ཕུལ་ཏེ་ བཀའ་ག་གནངམ་དང་ གསུང་ཅི་སྒྲུབ་ཀྱི་ཕྱག་ཕྱི་ཞབས་ཏོག་ཞུ་དགོཔ་ཨིན།
ང་བཅས་ཀྱི་རྒྱལ་ཁབ།
འབྲུག་རྒྱལ་ཁབ་འདི་ ང་བཅས་འབྲུག་མི་ཡོངས་ ཕ་བརྒྱུད་བུ་བརྒྱུད་ཚ་བརྒྱུད་འབད་ བསྐལ་པ་མ་སོང་གི་བར་དུ་
འཚོ་བ་བསྐྱངས་ཏེ་སོད་སའི་ ཕ་གཞིས་ཅིག་ཨིན། དེ་འབདཝ་ལས་ རྒྱལ་ཁབ་ཀྱི་ འཕྲལ་གྱི་ཞི་བདེ་དང་དགའ་སྐྱིད།
ཕུགས་ཀྱི་ རང་བཙན་དང་གོང་འཕེལ་གྱི་དོན་ལུ་ ཤ་ཞེན་གྱི་སེམས་ཤུགས་སོམ་འབད་ར་བསྐྱེད་དེ་ ཕྱག་ཕྱི་ཞབས་
ཏོག་ཞུ་དགོཔ་ཨིན།
ང་བཅས་ཀྱི་གཞུང་།
ང་བཅས་ཀྱི་གཞུང་འདི་ དམངས་གཙོའི་རྩ་ཁྲིམས་ཅན་གྱི་ རྒྱལ་བརྒྱུད་ཀྱི་གཞུང་ཨིན། རྒྱལ་ཁབ་འཛིན་སྐྱོང་སྤེལ་
གསུམ་གྱི་ ཕྱག་ལཱ་ག་ར་ གཞུང་གིས་ཐུགས་ཐག་བཅད་དེ་ གནང་དགོཔ་ཅིག་ཨིན། དེ་འབདཝ་ལས་ དང་པ་བཙག་
འཐུའི་སྐབས་ལུ་ རང་མོས་རྣམ་དག་གི་ ཚོགས་རྒྱན་བཙུགས་ཏེ་ ལྕོགས་གྲུབ་ཅན་གྱི་འདེམས་ངོ་བཙག་འཐུ་འགྲུབ་
ཐབས་འབད་དགོཔ་དང་། གཉིས་པ་བཙག་འཐུ་གྲུབ་ཞིནམ་ལས་ ཕྱག་ལཱ་གནང་པའི་སྐབས་ལུ་ འདྲ་མཉམ་དང་ དྲང་
བདེན་ དྭང་གསལ་གྱི་སྒོ་ལས་ རྒྱལ་ཁབ་ཀྱི་འཕྲལ་ཕུགས་གཉིས་ལུ་ཕན་པའི་ ཕྱག་ལཱ་ལེགས་ཤོམ་གནང་ཐབས་ཀྱི་
རྒྱབ་སྐྱོར་ཕུལ་དགོཔ་ཨིན།
ང་བཅས་ཀྱི་རིག་གཞུང་།
རྒྱལ་ཁབ་ཀྱི་ སྐད་ཡིག་དང་ གྱོན་ཆས་ ལམ་སོལ་ ཆོས་ལུགས་ བཟོ་རིག་ བསམ་སྤོད་ཀྱི་རྣམ་གཞག་ འཚོ་སྐྱོང་གི་
ལམ་ལུགས་ཚུ་ལུ་ རྒྱལ་ཁབ་ཀྱི་རིག་གཞུང་ཟེར་སླབ་ཨིན། རྒྱལ་ཁབ་ཀྱི་རིག་གཞུང་འདི་གིས་ ང་བཅས་རའི་རྒྱལ་ཁབ་
འདི་ སྔོན་གོང་ལས་ རང་བཙན་ཨིན་པའི་ ངོ་རྟགས་ཅིག་སོན་ཚུགསཔ་མ་ཚད་ རྒྱལ་ཁབ་ཀྱི་ཞི་བདེ་ཡང་ རིག་
གཞུང་དེ་ཚུ་ལུ་བརྟེན་ཏེ་འཐོབ་ཚུགསཔ་ཨིན། དེ་འབདཝ་ལས་ རྒྱལ་ཁབ་ཀྱི་རིག་གཞུང་བཟང་པོ་ཚུ་ལུ་ རྩིས་མཐོང་
དང་གུས་བཀུར་བསྐྱེད་ཐོག་ལས་ ཉམས་སྲུང་དང་གོང་འཕེལ་གཏང་ཐབས་ལུ་ སེམས་ཤུགས་བསྐྱེད་དེ་ ལཱ་འབད་
དགོཔ་འདི་ཁག་ཆེ།
བཀའ་དྲིན་དགའ་ཚོར།
ཤེས་རིག་དང་རིག་རྩལ་གོང་འཕེལ་ལྷན་ཁག་གི་ཁ་ཐུག་ལས་ འབྲུག་རྒྱལ་ཁབ་ནང་ ཤེས་རིག་ལམ་ལུགས་དང་ སྤུས་
ཚད་ཡར་དྲག་བཟོ་ནིའི་དོན་ལུ་ ཁག་ཆེ་བའི་མ་དངུལ་གྱི་རྒྱབ་སྐྱོར་གནང་མི་ འབྲུག་རྒྱལ་གཞུང་ལུ་ བཀའ་དྲིན་དགའ་
ཚོར་ཞུ་ནི་ཨིན། དེ་དང་གཅིག་ཁར་ ཆོས་ཚན་དཔེ་དེབ་རྩོམ་སྒྲིག་གི་ལཱ་ནང་ ཕན་འདེབས་ཀྱི་གྲོགས་རམ་མཛད་མི་
གཤམ་གསལ་ ཤེས་ཡོན་མཁས་མཆོག་དང་ ཉམས་མོང་ཅན་གྱི་སླབོ ་དཔོན་ཡོངས་ལུ་ ཤེས་རིག་ལྷན་ཁག་གི་ཁ་ཐུག་
ལས་ དགའ་བསུ་དང་བཅས་པའི་ལེགས་སོ་ཡོད།
དཔེ་སྐྲུན་འབད་མི།
སློབ་གྲྭའི་རྩ་གཞུང་རྩོམ་སྒྲིག་ལྟེ་བ།
བརྒྱུད་འཕྲིན་ཨང་ --
གློག་འཕྲིན་ཨང་ 
སྤར་དབང་ ©  སློབ་གྲྭའི་རྩ་གཞུང་རྩམོ ་སྒྲིག་ལྟེ་བ། སློབ་གྲྭའི་ཤེས་ཡོན་ལས་ཁུངས། ཤེས་རིག་
དང་རིག་རྩལ་གོང་འཕེལ་ལྷན་ཁག།
དཔེ་དེབ་འདི་ འབྲུག་རྒྱལ་ཁབ་ཀྱི་རྒྱལ་ཡོངས་ སློབ་གྲྭའི་དོན་ལུ་ སློབ་གྲྭའི་རྩ་གཞུང་རྩོམ་སྒྲིག་ལྟེ་བ་གིས་ རྩོམ་སྒྲིག་
འབད་ཡོདཔ་ལས་ སློབ་གྲྭའི་རྩ་གཞུང་རྩོམ་སྒྲིག་ལྟེ་བ་ལས་གནང་བ་མེད་པར་ ཚོང་འབྲེལ་གྱི་དོན་ལུ་ དཔེ་སྐྲུན་དང་
ཚོང་སྒྱུར་ཚུ་འབད་ནི་ལས་འཛེམ་གནང་།
དཔེ་སྐྲུན་ཐེངས་དང་པ། ་
བཀའ་དྲིན་དགའ་ཚོར།
ཤེས་རིག་དང་རིག་རྩལ་གོང་འཕེལ་ལྷན་ཁག་གི་ཁ་ཐུག་ལས་ འབྲུག་རྒྱལ་ཁབ་ནང་ ཤེས་རིག་ལམ་ལུགས་དང་ སྤུས་
ཚད་ཡར་དྲག་བཟོ་ནིའི་དོན་ལུ་ ཁག་ཆེ་བའི་མ་དངུལ་གྱི་རྒྱབ་སྐྱོར་གནང་མི་ འབྲུག་རྒྱལ་གཞུང་ལུ་ བཀའ་དྲིན་དགའ་
ཚོར་ཞུ་ནི་ཨིན། དེ་དང་གཅིག་ཁར་ ཆོས་ཚན་དཔེ་དེབ་རྩོམ་སྒྲིག་གི་ལཱ་ནང་ ཕན་འདེབས་ཀྱི་གྲོགས་རམ་མཛད་མི་
གཤམ་གསལ་ ཤེས་ཡོན་མཁས་མཆོག་དང་ ཉམས་མོང་ཅན་གྱི་སླབོ ་དཔོན་ཡོངས་ལུ་ ཤེས་རིག་ལྷན་ཁག་གི་ཁ་ཐུག་
ལས་ དགའ་བསུ་དང་བཅས་པའི་ལེགས་སོ་ཡོད།
སྤྱིར་བཏང་བཀོད་ཁྱབ་དང་རྒྱབ་སྐྱོར།
ཞིབ་འཚོལ་དང་མཐའ་དཔྱད་རྩོམ་སྒྲིག། རོ་རྗེ། རྩ་གཞུང་རྩོམ་སྒྲིགཔ། སློབ་གྲྭའི་རྩ་གཞུང་ལས་ཚན།
རྩོམ་སྒྲིགཔ།
. བསམ་གཏན། ལེགས་བཤདཔ། སྟག་རྩེ་རིག་གཞུང་མཐོ་རིམ་སློབ་གྲྭ།
. བསྟན་འཛིན་རྡོ་རྗེ། ལེགས་བཤདཔ། སྟག་རྩེ་རིག་གཞུང་མཐོ་རིམ་སློབ་གྲྭ།
. བཀྲ་ཤིས་ཕུན་ཚོགས། ལེགས་བཤདཔ། སྟག་རྩེ་རིག་གཞུང་མཐོ་རིམ་སློབ་གྲྭ།
. ཚེ་རིང་དཔལ་འབྱོར། ལས་རིམ་འགོ་དཔོན་ཞིབ་རོགས། སློབ་གྲྭའི་ཤེས་ཡོན་ལས་ཁུངས།
. བཀྲ་ཤིས་སྟོབས་རྒྱས། ལེགས་བཤདཔ། སྤ་རོ་ཤེས་རིག་མཐོ་རིམ་སློབ་གྲྭ།
. མ་ནི་རྡོ་རྗེ། ལྟ་ཞིབ་འགོ་དཔོན། འབྲུག་གི་སློབ་གྲྭའི་ཆོས་རྒྱུགས་དང་བརྟག་ཞིབ་ཚོགས་སྡེ།
. བསོད་ནམས་བསྟན་འཛིན། སློབ་དཔོན། དབྱངས་ཅན་ཕུག་འབྲིང་རིམ་སློབ་གྲྭ་གོང་མ།
. མཁའ་འགྲོ་བཟང་མོ། སློབ་དཔོན། གཟི་ལུང་ཁ་འབྲིང་རིམ་སློབ་གྲྭ་བར་མ།
. མཁའ་འགྲོ་དབང་ཕྱུག། སློབ་དཔོན། ཝང་བ་མ་སློབ་གྲྭ་ལྟེ་བ།
. ཀུན་ལེགས་བཟང་མོ། སློབ་དཔོན། བྱེམ་ཐང་ཁ་སློབ་གྲྭ་ཆུང་བ།
. བསོད་ནམས་བཟང་མོ། སློབ་དཔོན། བསོད་ནམས་སྒང་འབྲིང་རིམ་སློབ་གྲྭ་གོང་མ།
. ཕུརཔ་རྡོ་རྗེ། སློབ་དཔོན། ཤར་པ་འབྲིང་རིམ་སློབ་གྲྭ་གོང་མ།
. ཆོས་སྐྱིད་རྒྱལ་མཚན། སློབ་དཔོན། ཟིལ་གནོན་རྣམ་རྒྱལ་གླིང་སློབ་གྲྭ་ཆུང་བ།
. རྡོ་རྗེ། རྩ་གཞུང་རྩོམ་སྒྲིགཔ། སློབ་གྲྭའི་རྩ་གཞུང་ལས་ཚན།
བཟོ་བཀོད་དང་མཐའ་དཔྱད་རྩོམ་སྒྲིག།. རོ་རྗེ། རྩ་གཞུང་རྩོམ་སྒྲིགཔ། སློབ་གྲྭའི་རྩ་གཞུང་ལས་ཚན།
ཕྱི་ཤོག་པར་རིས། སུར་ཇེ་ལེབ་ཅ་དང་ ཀུ་མར་དྷན་སུ་བྷ།
སྤྱི་ཚེས་//ལུ།
ཆེད་བརྗོད།
༉ རྫོང་ཁ་འདི་ འབྲུག་རྒྱལ་ཁབ་ནང་ དཔལ་ལྡན་འབྲུག་པའི་ ཆོས་སྲིད་གཉིས་ལྡན་གྱི་གཞུང་འགོ་དང་པ་ དབུ་
བརྙེས་པའི་བསྒང་ལས་ར་ རྒྱལ་ཁབ་ཀྱི་གཞུང་སྐད་འབད་ ལག་ལེན་འཐབ་པའི་སྐད་ཡིག་ཅིག་ཨིན། དུས་རབས་
 པ་ཕྱེད་མཚམས་ལས་ འབྲུག་རྒྱལ་ཁབ་ནང་ དེང་རབས་ཀྱི་དཔལ་འབྱོར་གོང་འཕེལ་འཆར་གཞི་ འགོ་དང་པ་
བཙུགས་པའི་སྐབས་ལུ་ འབྲུག་རྒྱལ་གསུམ་པ་ མངའ་བདག་འཇིགས་མེད་རྡོ་རྗེ་དབང་ཕྱུག་གིས་ ཁ་ལས་ག་སླབ་
ཀྱི་རྫོང་ཁ་ ཡིག་ཐོག་བྲི་ནིའི་ལམ་སྲོལ་འགོ་བཙུགས་ཏེ་ འབྲུག་གི་རྒྱལ་ཡོངས་སྐད་ཡིག་ལུ་ངོས་འཛིན་གྱི་ བཀའི་
དྲིལ་བསྒྲགས་གནང་ནུག། དེ་ལས་ཚུར་ རྫོང་ཁ་འདི་ འབྲུག་རྒྱལ་ཁབ་ཀྱི་སློབ་གྲྭ་ག་ར་ནང་ ཨིང་ལིཤ་དང་ རྩིས་
ཀྱི་ཆོས་ཚན་གཉིས་དང་འདྲན་འདྲ་ རྩ་བའི་ཆོས་ཚན་ཁག་ཆེ་ཤོས་ཅིག་སྦེ་ སློབ་སྦྱོང་འབད་ནི་གི་སྲོལ་བཏོད་གནང་
ནུག།
རྒྱལ་ཡོངས་རྫོང་ཁའི་ཆོས་ཚན་གྱི་ཐད་ཁར་ལྷོདཔ་ད་ གསརཔ་བཟོ་དགོ་རུང་ བསྐྱར་ཞིབ་ལེགས་བཅོས་འབད་དགོ་རུང་
འབྲུག་རྒྱལ་ཁབ་ནང་གི་ མཁས་མཆོག་ཚུ་གིས་ར་ འབད་དགོཔ་འབྱུངམ་མ་གཏོགས་ ཕྱིའི་རྒྱལ་ཁབ་ཀྱི་གྲོས་སྟོན་
པ་དང་ ཁུངས་གཏུགས་འབད་ས་ག་ནི་ཡང་ འཐོབ་སར་མེདཔ་ཨིན། དེ་ལས་བརྟེན་ རྫོང་ཁའི་ཆོས་ཚན་འགོ་དང་
པ་ བཟོཝ་ད་གི་གཞི་བཞག་ས་འདི་ཡང་ རྒྱལ་ཁབ་ནང་ལོ་བརྒྱ་ཕྲག་མང་རབས་ཀྱི་སྔ་གོང་ལས་ གཞི་བཙུགས་
འབད་དེ་ཡོད་པའི་ གྲྭ་ཚང་དགོན་སྡེ་དང་ བཤད་གྲྭ་སྒྲུབ་གྲྭ་ཚུ་ནང་ སློབ་སྦྱོང་འབད་སྲོལ་ཡོད་མི་གི་ རྩ་གཞུང་ཚུ་
ལུ་བརྟེན་ཏེ་བཟོ་དགོཔ་བྱུང་ནུག། དེ་གུ་ དུས་ཚོད་རིམ་འགྱུར་གྱི་ མཁོ་འདོད་དུམ་གྲ་རེ་གིས་ཟུར་བརྒྱན་ཏེ་ བཟོཝ་
མ་གཏོགས་ ད་ལྟོ་ཚུན་ཚོད་བར་ན་ རྫོང་ཁའི་དཔེ་དེབ་དང་ སློབ་སྟོན་འབད་ཐངས་འདི་ལུ་ སྒྱུར་བཅོས་སྦོམ་ཅིག་ག་
ནི་ཡང་མ་བྱུང་པས།
ད་རེས་ནངས་པར་ རྒྱལ་ཁབ་གོང་འཕེལ་གྱི་འགྱུར་བ་དང་བསྟུན་པའི་ རྫོང་ཁའི་ཤེས་ཡོན་གྱི་དགོས་མཁོ་དང་འཁྲིལ་
ཏེ་ རྫོང་ཁའི་ཤེས་ཚད་ཀྱི་ལྕོགས་གྲུབ་རེ་འདོད་ལུ་ཡང་ སྒྱུར་བཅོས་འགྱོཝ་ཨིན་མས། དེ་དང་བསྟུན་ཏེ་ ཤེས་རིག་
ལྷན་ཁག་གི་ཧོངས་ལས་ སྤྱི་ལོ་ ལུ་ རྒྱལ་ཡོངས་གནས་རིམ་ནང་ རྫོང་ཁའི་གནས་ཚད་བརྟག་ཞིབ་ཅིག་
འབད་ཡི། བརྟག་ཞིབ་ཀྱི་ཞིབ་བཅུད་དང་ རྒྱབ་སྣོན་བསམ་འཆར་ཚུ་ནང་ རྫོང་ཁ་ཡར་དྲག་གི་དོན་ལུ་ དོན་ཚན་
བསྐྱར་ཟློས་མེད་པར་ གདོང་ལེན་ཅན་བཟོ་དགོཔ་དང་། བརྩི་མཐོང་ལྡན་པའི་སྲུང་དང་རྣམ་ཐར་ལེགས་བཤད་ལ་སོགས་
པའི་ རྩོམ་རིག་ཚུ་བཙུགས་དགོཔ། ཆོས་སྐད་ཀྱི་གཞི་རྟེན་རིག་རྩལ་ཚུད་ཐབས་འབད་དགོཔ་དང་། དུས་དང་འཁྲིལ་
བའི་ནང་དོན་ལེགས་བཅོས་འབད་དགོཔ། སྐད་ཡིག་གི་རིག་རྩལ་ཡར་རྒྱས་ཀྱི་དོན་དོན་ཚན་ཚུ་ བརྡ་དོན་འཕྲུལ་རིག་གི་
ཐོག་ལས་ ལྷབ་སྦྱོང་འབད་ནིའི་ སྦྱོང་ལཱ་བཟོ་
བཀོད་འབད་དགོཔ་ཚུ་ཐོན་ཏེ་ཡོད་པའི་ཁར། ལྷབ་སྦྱང་གི་རྣམ་པ་ཚུ་ ཨིང་ལིཤ་གི་ལམ་ལུགས་དང་ཅོག་འཐདཔ་
མེན་པར་ དུམ་གྲ་རེ་ རང་ལུགས་ཀྱི་ལྷབ་སྦྱང་རྣམ་པ་ཚུ་ཡང་ ཚུད་དགོ་པའི་གྲོས་འཆར་ཚུ་བྱུང་ཡོད། དེ་དང་
འཁྲིལ་བའི་ལེགས་པའི་ འགྱུར་བ་ཚུ་འབྱུང་ཐབས་ལུ་དམིགས་ཏེ་ སློབ་རིམ་པ་ལས་པ་ཚུན་གྱི་ རྩ་གཞུང་འདི་
ལེགས་སྒྱུར་འབད་ཡོདཔ་ཨིན།
ད་རེས་ལེགས་སྒྱུར་འབད་མི་གི་ རྫོང་ཁའི་ཆོས་ཚན་འདི་གིས་ ན་གཞོན་བུ་དང་བུམོ་ཚུ་གིས་ རྫོང་ཁའི་སློབ་སྦྱོང་འདི་
འཇམ་ཏོང་ཏོ་དང་ སྤྲོ་བ་ཆེ་ཏོག་ཏོ་གི་ཐོག་ལས་ རྫོང་ཁའི་བརྡ་དོན་སྤྲོད་ལེན་གྱི་ ཤེས་ཚད་ལྕོགས་གྲུབ་ཡར་སེང་
ངེས་གཏན་འཐོབ་ཚུགས་ནི་དང་གཅིག་ཁར་ རྒྱལ་ཁབ་ནང་ག་ནི་ལས་ཁག་ཆེ་བའི་
བསམ་སྤྱོད་ཤེས་ཡོན་དང་ རང་གི་ལམ་སྲོལ་བཟང་པོ་ཉམས་སྲུང་དང་ ཡར་སྤེལ་གྱི་དམིགས་དོན་ཚུ་ཡང་ ལེགས་
ཤོམ་སྦེ་ འགྲུབ་ཚུགས་པའི་དམིགས་གཏད་བསྐྱེདཔ་ཨིན། དེ་མ་ཚད་ རྫོང་ཁའི་ཤེས་ཡོན་འདི་གི་ཐོག་ལས་ མཐོ་
རིམ་ཤེས་ཡོན་གྱི་ ནང་དོན་རིག་པ་དང་ གསོ་བ་རིག་པ་ ཚད་མ་རིག་པ་ སྒྲ་རིག་པ་ རྩིས་ཀྱི་རིག་པ་ ལ་སོགས་
པའི་ རིག་པའི་གནས་དེ་ཚུ་སློབ་སྦྱོང་འབད་ནི་ལུ་ཡང་ དཀའ་ངལ་མེད་པར་འཇུག་ཚུགས་པའི་རེ་བ་ཡོད།
ད་རེས་ རྫོང་ཁའི་རྩ་གཞུང་དང་ཆོས་ཚན་གསར་སྒྲིག་གི་ལས་དོན་འདི་ ལེགས་ཤོམ་སྦེ་ མཐར་འཁྱོལ་ཚུགས་མི་
འདི་ འགོ་ཐོག་རྩོམ་སྒྲིག་འབད་བའི་སྐབས་དང་ བསྐྱར་ཞིབ་འབད་བའི་སྐབས་ཀྱི་ རྫོང་ཁའི་མཁས་མཆོག་ཚུ་དང་
ཉམས་མྱོང་ཅན་གྱི་ སློབ་གྲྭའི་སློབ་དཔོན་ཚུ་དང་ ལེགས་སྦྱར་བ། དེ་ལས་ མཐུན་འགྱུར་གྱི་ཕན་འདེབས་འཐོབ་
སའི་ དཔེ་དེབ་བདག་དབང་ཅན་གྱི་རྩོམ་པ་པོ་དང་ དཔེ་སྐྲུན་པ་ཚུ་དང་བཅས་པ་ ག་ར་ལུ་ སློབ་གྲྭའི་ཤེས་ཡོན་ལས་
ཁུངས་ཀྱི་སློབ་གྲྭའི་རྩ་གཞུང་ལས་ཚན་གྱི་ཁ་ཐུག་ལས་ དགའ་བསུ་དང་བཅས་པའི་ བཀའ་དྲིན་དགའ་ཚོར་སྦོམ་ཡོད།
བཀྲིས་བདེ་ལེགས།
(ཀརྨ་དགེ་ལེགས།)
ཡོངས་ཁྱབ་མདོ་ཆེན།
སྔོན་བརྗོད།
༄༅། །ཨོྂ་སྭ་སྟི། ཇི་སྙེད་སྲིད་ཞིའི་བརྗོད་པ་མ་ལུས་པ། །སྒྲ་སྐད་རྣམ་པར་སྤྲོས་པའི་ཐབས་ལམ་གྱིས།།
འགྲོ་ཁམས་རྒྱ་མཚོར་ཇི་བཞིན་སྟོན་མཁས་པ། །ངག་དབང་ཚངས་པའི་སྲས་མོས་རྗེས་བརྩེར་མཛོད།།
རྫོང་གཞིས་ལྷན་ཁག་ཡིག་ཚང་སོ་སོ་རུ། །ཁ་སྐད་སྐད་ཡིག་ལག་ལེན་གོང་འཕེལ་དུ།།
ཤེས་བྱ་སྐད་ཡིག་རྩོམ་རིག་ལ་སོགས་པའི། །ཡོན་ཏན་སྣ་ཚོགས་མ་ལུས་འདི་ན་སྤྲོ།།
ལྷབ་སྟོན་བཟང་པོའི་ལམ་ལུགས་ལ་བརྟེན་ཏེ། །སྦྱང་དཀའི་གནས་རྣམས་མ་ལུས་རབ་རྟོགས་ནས།།
གོང་མའི་ས་རུ་ཕྱིན་པའི་ཁྱད་ཆོས་རྣམས། །འཕེལ་ནུས་རྫོང་ཁའི་ཆོས་ཚན་རྩ་གཞུང་ངོ་།།
ང་བཅས་རའི་མ་འོངས་ན་གཞོན་ཚུ་གི་རྒྱུད་ལུ་ སྤུས་ཚད་ལྡན་པའི་ཤེས་ཡོན་བྱིན་ནིའི་དོན་ལུ་ ཤེས་རིག་དང་རིག་རྩལ་
གོང་འཕེལ་ལྷན་ཁག་གི་ཁ་ཐུག་ལས་ སྲིད་བྱུས་དང་ལམ་ལུགས་ ལེགས་སྒྱུར་ལེ་ཤ་འབད་མི་ཚུ་གི་གྲས་ལས་
གཅིག་རྫོང་ཁའི་ཆོས་ཚན་རྩ་གཞུང་བསྐྱར་ཞིབ་འབད་མི་འདི་ཨིན།
རྩ་གཞུང་བསྐྱར་ཞིབ་དེ་ཡང་ འབྲུག་གི་རྒྱལ་ཡོངས་སློབ་གྲྭའི་རྩ་གཞུང་དབྱེ་ཞིབ་ཀྱི་ ཞིབ་བཅུད་དང་འཁྲིལཝ་
ད་ སློབ་གྲྭའི་རྩ་གཞུང་འདི་ ནང་དོན་རྐྱངམ་གཅིག་གིས་མ་ཚད་པར་ དོན་ཚན་དང་འཁྲིལ་བའི་ ནང་དོན་ཤེས་ཡོན་
དང་ ལག་ལེན་གྱི་རིག་རྩལ་ བསམ་སྤྱོད་བརྩི་མཐོང་ཚུ་ ཕུན་སུམ་ཚོགསཔ་སྦེ་ དགོ་པའི་གྲོས་འཆར་བཀོད་མི་དང་
འཁྲིལ་ཏེ་ཨིནམ་མ་ཚད།
རྒྱལ་ཡོངས་ཤེས་རིག་གཞི་སྒྱུར་གྱི་གྲོས་འཆར་དང་འཁྲིལཝ་ད་ རྫོང་ཁའི་རྩ་གཞུང་གི་ནང་དོན་ཚུ་ རྩོམ་རིག་ཤེས་ཡོན་
ལེགས་ཤོམ་འཐོབ་ནིའི་དོན་ལུ་ སྔོན་བྱོན་གྱི་མཁས་དབང་ཚུ་གིས་བརྩམས་གནང་པའི་ རྣམ་ཐར་ལེགས་བཤད་ཚུ་
བཙུགས་དགོཔ་དང་། དེ་དང་གཅིག་ཁར་ མིང་ཚིག་ཡིག་སྡེབ་དང་ཆོས་སྐད་ཀྱི་ཤེས་ཡོན་ཚུ་ ལེགས་ཤོམ་སྦེ་ འཐོབ་
ཚུགས་ནིའི་དོན་ལུ་ དག་ཡིག་སུམ་རྟགས་སྙན་ངག་ཚུ་ སློབ་སྦྱོང་འབད་དགོ་པའི་ དམིགས་ཡུལ་ཡོད་མི་དང་འཁྲིལ་
ཏེ་ སློབ་དེབ་འདི་བཟོ་བཀོད་འབད་ཡོདཔ་ཨིན།
དེ་འབདཝ་ལས་ སློབ་རིམ་བཅུ་གཅིག་པའི་སློབ་དེབ་འདི་ནང་ལུ་ འབྲི་རྩོམ་དང་ སྲུང་ སྙན་ངག་ ལེགས་བཤད་
རྣམ་ཐར་ སུམ་ཅུ་པ་ ཡིག་འགྲུལ་ བཤེས་སྤྲིངས་བཅས་ ནང་དོན་ཆ་ཤས་དེ་ཚུ་གི་ཐོག་ལས་སྦེ་ ཆོས་སྐད་དང་
རྒྱལ་ཡོངས་སྐད་ཡིག་རྫོང་ཁའི་ཤེས་ཡོན་གྱི་ ནང་དོན་དང་ རིག་རྩལ་ བརྩི་མཐོང་ཤེས་ཡོན་ཚུ་ཐོབ་སྟེ་ རྒྱལ་
ཁབ་ཀྱི་རྩ་བ་གསུམ་ལུ་ ཕྱག་ཕྱི་ཞུ་ཚུགས་པའི་ལྕོགས་གྲུབ་ཅན་གྱི་ མི་ཁུངས་ཅིག་ལུ་འགྱུར་ཚུགས་པའི་ དམིགས་
གཏད་བསྐྱེད་དེ་ཡོདཔ་་ཨིན།
རྩ་གཞུང་འདི་ལྷབ་སྟོན་འབད་བའི་སྐབས་ དམིགས་གཏད་གཙོ་བོ་ར་ རྩ་གཞུང་གི་ལྕོགས་གྲུབ་དང་ ལས་དོན་ ཐོ་
བཀོད་འབད་ཡོད་མི་དང་འཁྲིལ་ཏེ་ ལྷབ་སྟོན་འབད་དགོཔ་དང་། དབྱེ་ཞིབ་ཚུ་འབད་བའི་སྐབས་ལུ་ཡང་ རྩ་གཞུང་
གི་ལྕོགས་གྲུབ་དང་ ལས་དོན་ ཐོ་བཀོད་འབད་ཡོད་མི་དང་འཁྲིལ་ཏེ་ དབྱེ་ཞིབ་ཚུ་འབད་དགོཔ་ཨིན། རྩ་གཞུང་
གི་ ལྕོགས་གྲུབ་དང་ལས་དོན་ཚུ་སྒྲུབ་ཐབས་ལུ་ ནཱ་ལུ་བཀོད་ཡོད་མི་ དོན་ཚན་ཚུ་ གཞི་རྟེན་ཙམ་ཅིག་ཨིནམ་ལས་
སློབ་དེབ་འདི་ན་ བཀོད་ཡོད་མི་ལས་ལྷག་པའི་ ཕན་ཐོགས་ཆེ་བའི་ དོན་ཚན་དང་རྒྱབ་རྟེན་མཁོ་ཆས་ཚུ་ དཔེ་མཛོད་
དང་ ཡོངས་འབྲེལ་ མཁས་དབང་ཚུ་ལས་ ག་འོས་འབབ་ཆེ་ཤོས་ཚུ་འཚོལ་ཏེ་ ལྷབ་སྟོན་འབད་དགོཔ་ཨིན།
ལྕོགས་གྲུབ་དང་ལས་དོན་དང་འཁྲིལ་བའི་ དོན་ཚན་ཚུ་ ལྷབ་སྟོན་འབད་བའི་ཞོར་ཁར་ དུས་རབས་པའི་རིག་རྩལ་
དང་ མི་ཚེའི་རིག་རྩལ་ཚུ་ཡང་ སྦྱང་བ་ཚུད་ཐབས་འབད་ཐོག་ལས་ རྩ་གཞུང་འདི་གིས་ སློབ་ཕྲུག་ཚུ་ རྫོང་ཁའི་
ཤེས་ཡོན་དང་འབྲེལ་བའི་ ཤེས་ཡོན་ རིག་རྩལ་ བརྩི་མཐོང་ཚུ་ལུ་མཁས་ཉམས་ཚུད་དེ་ རྩ་བ་གསུམ་ལུ་ ཁྱད་
རིག་དང་ ཤ་ཞེན་ བཟོད་བསྲན་ཆེ་བའི་སྒོ་ལས་ འཇོན་ཐངས་ཅན་སྦེ་ ཕྱག་ཞུ་ཚུགས་པའི་ མི་ཁུངས་ཅིག་ལུ་
འགྱུར་ཚུགས་པའི་ ཡིད་ཆེས་དང་སྨོན་འདེབས་ཞུཝ་ཨིན།
རྒྱལ་ཡོངས་སྐད་ཡིག་རོང་ཁ་གོང་འཕེལ་གྱི། །རང་ལུགས་ཆོས་དང་རིག་གཞུང་ལམ་སོལ་ཀུན། །
འཛིན་སྐྱོང་སྤེལ་བས་རྒྱལ་ཁབ་རང་བཙན་གྱི། །དཔལ་ཡོན་སྲིད་མཐར་བསྒྲེང་བའི་རྒྱུར་གྱུར་ཅིག །
(རོ་རྗེ།)
རྩ་གཞུང་རྩོམ་སྒྲིགཔ།
སློབ་གྲྭའི་རྩ་གཞུང་ལས་ཚན།
དཀར་ཆག།
རོང་ཁ་དང་པ།
སློབ་ཚན། ཤོག་གྲངས།
སྐད་ཡིག་དང་ཡི་གུའི་སྦྱོར་བ།..........................................................................
སྐད་ཡིག་དང་ཡིག་སྦྱོར་གྱི་ལྕོགས་གྲུབ་དང་ལས་དོན།......................................................
སུམ་ཅུ་པ།..........................................................................................
སམ་བྷོ་ཊའི་ལོ་རྒྱུས།.......................................................................
སྦྱར་བྱ་ཡི་གེའི་རྣམ་གཞག་གི་བཤད་པ།......................................................
སྦྱོར་ཚུལ་ཚིག་ཕྲད་ཀྱི་འཇུག་པ།..............................................................
སླར་བསྡུ།................................................................................
ལ་དོན།..................................................................................
ཨི་ལྡན།.................................................................................
རྒྱན་སྡུད།................................................................................
ལྷག་བཅས།..............................................................................
འབྱེད་སྡུད།...............................................................................
འབྱུང་ཁུངས།..............................................................................
འབོད་སྒྲ།.................................................................................
ཡིག་འགྲུལ་གྱི་རྣམ་གཞག།..........................................................................
ཚིགས་བཅད་ཀྱི་གཏང་ཡིག།.................................................................
སྙན་གསོལ།..............................................................................
སྙན་ཞུ།.................................................................................
གློག་ཐོག་ཡིག་རིགས་འབྲི་ཐངས།...........................................................
གནས་ཚུལ་བསྡུ་སྒྲིག་འབད་ཐངས།..........................................................
རོང་ཁ་གཉིས་པ།
དོན་ཚན། ཤོག་གྲངས།
ལྷག་རིག་དང་རྩོམ་རིག།.................................................................................
ལྷག་རིག་དང་རྩོམ་རིག་གི་ལྕོགས་གྲུབ་དང་ལས་དོན།.........................................................
འབྲི་རྩོམ་ལྷབ་སྦྱང་།...................................................................................
སྙན་རྩོམ་ལྷབ་སྦྱང་།...................................................................................
ཆུའི་བསྟན་བཅོས།.....................................................................................
ཨ་ཞེ་སྣང་སའི་རྣམ་ཐར།...............................................................................
སྲུང་དང་གཏམ་བརྒྱུད།...................................................................................
བཤེས་སྤྲིངས།.......................................................................................
བཀའ་དྲིན་དགའ་ཚོར།..................................................................................
སྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
རོང་ཁ་དང་པ།
སྐད་ཡིག་དང་ཡི་གུའི་སྦོར་བ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སློབ་རིམ་ པ། སྐད་ཡིག་དང་ཡིག་སྦོར་གྱི་ལྕོགས་གྲུབ།
སློབ་རིམ་ པ་ཚུན་ལྷབ་མི་ སྐད་ཡིག་གི་རིག་རྩལ་ཚུ་ ལག་ལེན་འཐབ་ཚུགས་པའི་ཁར།
. ཆོས་སྐད་ཀྱི་སུམ་ཅུ་པའི་ རྣམ་གཞག་ཚུལྷབ་སྟེ་ ཕྲད་རྣམ་དབྱེའི་འཇུག་པ་ཚུ་ དབྱེ་དཔྱད་འབད་ཐོག་ལས་
ལག་ལེན་འཐབ་ནིའི་གཞི་རྟེན་ཚུད་ཚུགས།
. སུམ་ཅུ་པའི་ལྷབ་སྦྱང་ལུ་བརྟེན་ཏེ་ ཆོས་སྐད་ཐོག་ལུ་ཡོད་པའི་རྩོམ་རིག་ཚུ་ལྷག་སྟེ་ གོ་དོན་ལེན་ཚུགས།
. ཆོས་སྐད་དང་རྫོང་ཁའི་ རྩོམ་རིག་ནང་གི་ མིང་ཚིག་ཡིག་སྦྱོར་དང་ སྐད་ཡིག་ལག་ལེན་ཚུ་ཧ་གོ་སྟེ་ རང་གི་
གནས་སྟངས་ནང་ ལག་ལེན་འཐབ་ཚུགས།
. ཡིག་འགྲུལ་གྱི་ལམ་ལུགས་ཚུ་ལྷབ་སྟེ་ ཡིག་ཐོག་གི་ བརྡ་དོན་ཚུ་ལམ་ལུགས་དང་འཁྲིལ་ཏེ་ བརྡ་སྤྲོད་
འབད་ཚུགས།
. ཆོས་སྐད་ཀྱི་དུས་གསུམ་གྱི་ཡིག་སྡེབ་ཚུ་ ལྷབ་སྦྱང་འབད་དེ་ ཚིག་སྦྱོར་ནང་ལུ་ བྱ་ཚིག་ཚུ་ ཡིག་སྡེབ་
འཛོལ་བ་མེད་པར་བྲི་ཚུགས།
སློབ་རིམ་ པའི་སྐད་ཡིག་དང་ཡིག་སྦོར་གྱི་ལས་དོན།
. སུམ་རྟགས་རྩོམ་ཚུལ་གྱི་ལོ་རྒྱུས་ཚུ་ཧ་གོ་སྟེ་ ཡི་གུའི་འབྱུང་ཁུངས་ཚུ་བཤད་པ་རྐྱབ་ཚུགས་དགོ།
. མིང་ཚིག་གི་རྣམ་གཞག་ཚུ་གི་ངོ་བོ་ ངེས་ཚིག་ཚུ་ ཧ་གོ་སྟེ་ གོ་དོན་འགྲེལ་ཚུགས་དགོ།
. སུམ་ཅུ་པའི་ སྦྱར་བྱ་ཡི་གེའི་རྣམ་གཞག་ལྷབ་སྦྱང་འབད་དེ་ དེ་ཚུ་གི་སྐོར་ ངོ་སྤྲོད་དང་ གོ་དོན་ ངེས་
ཚིག་རྣམ་གྲངས་ཚུ་ བཤད་པ་རྐྱབ་ཚུགས་དགོ།
. སྦྱོར་ཚུལ་ཚིག་ཕྲད་ཀྱི་འཇུག་པ་ཚུ་ལྷབ་སྦྱང་འབད་དེ་ ཕྲད་རྣམ་དབྱེ་ཚུ་ འཐོབ་ཐངས་དང་འཁྲིལ་ཏེ་
ལག་ལེན་འཐབ་ཚུགས་དགོ།
. ཚིགས་བཅད་ཀྱི་གཏང་ཡིག་དང་ སྙན་གསོལ་ སྙན་ཞུ་ གནས་ཚུལ་བསྡུ་སྒྲིག་ གློག་ཐོག་ཡིག་འགྲུལ་གྱི་
ལམ་ལུགས་ཚུ་ལྷབ་སྟེ་ ཡིག་ཐོག་གི་ བརྡ་དོན་ཚུ་ ལམ་ལུགས་དང་འཁྲིལ་ཏེ་ བརྡ་སྤྲོད་འབད་ཚུགས།
. བྱ་ཚིག་དུས་གསུམ་གྱི་ཡིག་སྡེབ་ཀྱི་ཁྱད་པར་ཚུ་ ཧ་གོ་སྟེ་ལག་ལེན་འཐབ་ཚུགས་དགོ།
. ཆོས་སྐད་དང་རྫོང་ཁའི་ རྣམ་དབྱེའི་ཁྱད་པར་ཚུ་ཧ་གོ་སྟེ་ འོས་འབབ་དང་འཁྲིལ་ཏེ་ ལག་ལེན་འཐབ་
ཚུགས་དགོ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཁུངས་དོན།
སྐད་ཡིག་གི་རིག་རྩལ་འདི་ སྨྲ་ཤེས་དོན་གོ་བ་མིའི་མཚན་ཉིད། ཟེར་སླབ་དོ་བཟུམ་ སྤྱིར་མིའི་ལུས་རྟེན་ཐོབ་རིགས་
ཐོབ་ཚད་ ག་ར་རིགས་མཐུན་ ནང་ཚན་སོ་སོའི་ཁ་སྐད་ བརྡ་དོན་སྤྲོད་ལེན་གྱི་ཐོག་ལས་ ཤེས་བརྗོད་འཇུག་གསུམ་
གྱི་ཐ་སྙད་ མི་ཚེ་གང་སྤྱོད་ནི་ལུ་ རང་བཞིན་གྱི་རིག་སྟོབས་ཡོདཔ་ཨིན། དེ་འབདཝ་ད་ འདས་པ་དང་ད་ལྟ་བའི་
འབྱུང་རིམ་ཚུ་ མ་འོངས་པའི་དོན་ལུ་ཐོ་བཀོད་འབད་ནི་དང་ འཛམ་གླིང་སྐད་རིགས་མ་འདྲ་བའི་ མི་རིགས་གཞན་ཚུ་
དང་གཅིག་ཁར་ སོ་སོའི་རིག་པ་དང་ ཉམས་མྱོང་ཚུ་བརྗེ་སོར་འབད་དེ་ ཤེས་ཡོན་ཁྱད་པར་ཅན་བཟོ་ནི་ལུ་ ཡིག་
ཐོག་བརྡ་སྦྱོར་གྱི་སྐད་ཡིག་འདི་ མེད་ཐབས་མེདཔ་ལས་བརྟེན་ སྐད་ཡིག་འདི་ ཉན་སླབ་དང་ འབྲི་ལྷག་ རིག་
རྩལ་གྱི་རྟེན་གཞི་ཨིན།
བསླབ་པ་ཀུན་གྱི་གཞི་འཛིན་ཅིང་། །རིག་བྱེད་སྨྲ་བ་རྣམས་ཀྱི་རྒྱུ།།
དེ་ཡང་། ལུང་སྟོན་པ་རྩ་བ་སུམ་ཅུ་པ་ལས།
མིང་ཚིག་བརྗོད་པ་ཀུན་གྱི་གཞི། །ཡི་གེའི་སྦྱོར་བ་བཤད་པར་བྱ། །
ཟེར་གསུངས་ཡོདཔ་བཟུམ་ ནང་པའི་གཙུག་
ལག་བསླབ་པ་གསུམ་དང་ ཕྱི་རོལ་པའི་རིག་བྱེད་བཞི་ མཐུན་མོང་གི་རིག་གནས་ཚུ་ག་ར་གི་གཞི་འདི་ ཡི་གེའི་
སྦྱོར་བ་ལུ་བརྟེན་དགོཔ་ཨིན། དེ་ཡང་ ངག་ཐོག་གི་བརྗོད་པ་ལུ་ བརྟེན་ཏེ་འགྲུབ་པའི་སྐད་ཡིག་གི་སྦྱོར་བ་དང་ ཡི་
གུའི་སྦྱོར་བ་ལུ་བརྟེན་ཏེ་ རྒྱུན་གནས་ཚུགས་པའི་ངག་ཐོག་གི་བརྗོད་པ་ དེ་གཉིས་ གཅིག་ལུ་གཅིག་བརྟེན་གྱི་ཐོག་
ལས་ འཇིག་རྟེན་བརྡ་སྤྲོད་ཀྱི་རྣམ་གཞག་ ནོར་འཁྲུལ་མེད་པར་ ཡུན་རིང་གི་བར་ན་བརྡ་དོན་འཕྲོད་ཚུགསཔ་བཟོ་
དགོཔ་ཨིན།
འབྲི་ཀློག་སྒྲ་
དེའི་དོན་ལུ་ སྐད་ཡིག་གི་ཤེས་ཡོན་འཐོབ་ནི་གི་ རིག་རྩལ་འདི་ཡང་ རྫ་དཔལ་སྤྲུལ་རིན་པོ་ཆེས།
དང་རིག་པའི་གཞི་བཟུང་ནས། །
ཟེར་གསུངས་ཡོདཔ་བཟུམ། བྲི་ནི་དང་ལྷག་ནི་ སྒྲ་སྦྱོར་གྱི་གཞུང་དང་ སྙན་ངག་
མངོན་བརྗོད་ སྡེབ་སྦྱོར་ལ་སོགས་པའི་ རིག་གནས་ཀྱི་ གཞི་འགྱམ་བཙུགས་ཐོག་ལས་ སྐད་ཡིག་ལུ་མཁས་
པར་ འགྱུར་དགོཔ་ལས་བརྟེན་ སྐད་ཡིག་ཤེས་ཡོན་གྱི་གནས་ཚད་ནང་ལུ་ སྦྱར་བྱ་ཡི་གེའི་རྣམ་གཞག་དང་ མིང་
ཚིག་བརྗོད་པ་སྒྲུབ་ཚུལ་ལས་བརྩམས་ཏེ་ སྦྱོར་ཚུལ་ ཚིག་ཕྲད་དང་ རྣམ་དབྱེའི་སྒྲ་སྦྱོར་དང་ དོན་གྱི་འཇུག་ཚུལ་
ཚུ་དང་ དེ་ཁར་སྐད་ཡིག་ལག་ལེན་གྱི་ བརྡ་འབྲེལ་ཡིག་རིགས་རྣམ་གཞག་དང་བཅས་ སྐད་ཡིག་ཤེས་ཡོན་གྱི་
གནས་ཚད་ནང་ལུ་ཚུདཔ་སྦེ་བཟོ་སྟེ་ཡོད།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སུམ་ཅུ་པ།
ཆོས་སྐད་ཀྱི་ཡི་གུའི་སྦོར་བ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སཾ་བྷོ་ཊའི་ལོ་རྒྱུས་དང་པོ།
༈ གངས་ཅན་གྱི་ལྗོངས་སུ་ སོན་པ་མ་ངན་ལས་འདས་ནས་ ལོ་ཆིག་སོང་ཉིས་བརྒྱ་ལྔ་བཅུ་ང་གཉིས་དང་ སྤྱི་ལོ་
ཤིང་ཁྱི་ལོར་ བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་འཕྲུལ་ རྒྱལ་པོ་ཐོ་ཐོ་རི་གཉན་བཙན་འཁྲུངས་འདུག། རྒྱལ་
པོ་དེ་ དགུང་ལོ་ཁལ་གསུམ་གྱི་དུས་སུ་ ཕོ་བྲང་ཡུམ་བུ་བ་སྒང་གི་ཐོག་ཏུ་ དཔང་སྐོང་ཕྱག་རྒྱ་པ་སོགས་ ནམ་མཁའ་
ནས་བབས་ཏེ་ དམ་པའི་ཆོས་ཀྱི་དབུ་བརྙེས། དུས་དེ་ཡན་ཆད་དུ་ སངས་རྒྱས་ཀྱི་བསན་པ་མེད་པས་ ཡི་གེ་ཀློག་མ་
ཤེས། རྒྱལ་རབས་ལྔ་པ་ན་ དེའི་དོན་ཤེས་པ་འོང་། ཞེས་ནམ་མཁའ་ནས་ ལུང་བསན་བྱུང་བ་བཞིན། རིགས་གསུམ་
མགོན་པོའི་སྤྲུལ་པ་ ཆོས་རྒྱལ་མེས་དབོན་རྣམ་གསུམ་བྱོན་པ་ལས། འདས་ལོ་ཆིག་སོང་བཞི་བརྒྱ་གོ་ལྔ་དང་ སྤྱི་ལོ་
 མེ་གླང་གི་ལོ་ལ་ གནམ་རི་སོང་བཙན་གྱི་སས་ རྒྱལ་རབས་སོ་གསུམ་པ་ སྤན་རས་གཟིགས་ཀྱི་སྤྲུལ་པ་ ཆོས་
རྒྱལ་སོང་བཙན་སྒམ་པོ་བྱོན།
དེའི་སྐབས་ བོད་དུ་ སྤྱིར་དཀོན་མཆོག་གསུམ་གྱི་སྣང་བ་མེད་པ་དང་། ལྷག་པར་ དམ་པའི་ཆོས་ཀྱི་སྣང་བ་ ཡི་གེའི་
གཟུགས་བརྙན་ཙམ་ཡང་མེད་པས་ ཆོས་དང་འཇིག་རྟེན་གྱི་ལུགས་ གང་ཐད་ནས་ཀྱང་ ཧ་ཅང་ མུན་པའི་གླིང་ལྟ་
བུར་ཡོད་པ་ལ། ཆོས་རྒྱལ་དེ་ཉིད་ཀྱིས་ ལྷ་ས་བཏབ་ཅིང་ སངས་རྒྱས་ཀྱི་བསན་པ་ དམ་པའི་ཆོས་ཀྱི་སོལ་གཏོད་
པའི་ ཐུགས་བཞེད་གནང་བའི་སྐབས་ན། གཡོར་པོ་ཡུལ་དགུའི་ནང་ཚན་ གཉལ་ཞེས་བྱ་བའི་ཡུལ་དུ་ ཐུའམ་ཐོན་
ཞེས་ ཡོངས་སུ་གྲགས་པའི་ རིགས་བརྒྱུད་རྣམ་པར་དག་པ་ལས། འཇམ་དཔལ་དབྱངས་ཀྱི་སྤྲུལ་པ་ སཾ་བྷོ་ཊ་ཞེས་བྱ་
བ་ ཡབ་ཨ་ནུའི་སས་སུ་ སྐུ་འཁྲུངས།
དེ་ཡང་སཾ་ཞེས་པ་ ཡང་དག་པ་དང་ བཟང་པོའི་དོན་ལ་འཇུག་པ་དང་། བྷོ་ཊ་ཞེས་པ་ བོད་ལ་འཇུག་པས། ཡང་དག་
པའི་བོད་དམ་ བོད་བཟང་པོ་ ཞེས་བྱ་བའི་ མཚན་གྱི་སྙན་གྲགས་ ཕྱོགས་ཀུན་ཏུ་ཁྱབ་པ་བྱུང་།
དེ་རྒྱལ་པོའི་བོན་པོ་བྱས་པ་ལས་ བོན་པོ་ཐམས་ཅད་ཀྱི་ནང་ནས་ གཤིས་རྒྱུད་བཟང་ཞིང་ བོ་གྲོས་ལྡན་པ། ཤེས་རབ་
ཀྱི་རྩལ་ཆེ་ཞིང་ སྙིང་སོབས་ལྡན་པས་ གྲོགས་ཀུན་ལས་ ཁྱད་པར་དུ་འཕགས་པའི་ ཆོས་བོན་ཆེན་པོ་ ཐུ་མི་སཾ་བྷ་ོཊ་
དེ་ལ། ཆོས་རྒྱལ་སོང་བཙན་སྒམ་པོས། རྒྱ་གར་འཕགས་པའི་ ཡུལ་དུ་དར་བའི་ སངས་རྒྱས་ཀྱི་བསན་པ་ མདོ་རྒྱུད་
རིག་གནས་དང་བཅས་པའི་ དམ་པའི་ཆོས་ཀྱི་སྒྲོན་མེ་ཆེན་པོ་ བོད་ཡུལ་མུན་པའི་གླིང་དུ་དར་བའི་ཕྱིར། སྤྱི་ལོ་ལོར
གསེར་གྱི་པ་ཏྲ་དང་ གསེར་གྱི་ཕྱེ་ བྲེ་གང་སོགས་གནང་ཞིང་ ཀུན་ཏུ་དགེ་བའི་བཀའ་ལུང་བཟང་པོ་བསྩལ་ཏེ་ ཡི་གེ་
སོགས་ ཕྱི་ནང་གི་ རིག་པའི་གནས་བསླབ་པར་ གྲོགས་དང་བཅས་ཏེ་ རྒྱ་གར་འཕགས་པའི་ཡུལ་དུ་ བརངས་པར་
མཛད་དོ།།
ཁྱིམ་ལཱ།
- བོད་ལ་ཡི་གེ་འབྱུང་རྒྱུའི་ལུང་བསྟན་ ཇི་ལྟར་བྱུང་འདུག?
- རིགས་གསུམ་མགོན་པོ་ཞེས་པ་འདི་ གང་ལ་གོ་རྒྱུ་ཡིན?
- སཾ་བྷོ་ཊ་ཞེས་པའི་ངོ་སྤྲོད་མདོར་བསྡུས་ཤིག་བྲིས།
- སཾ་བྷོ་ཊ་ རྒྱ་གར་དུ་གཏང་དགོས་པའི་དགོས་དོན་བྲིས།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སཾ་བྷོ་ཊ་རྒྱ་གར་དུ་བྱོན་པའི་ལོ་རྒྱུས་གཉིས་པ།
༈ དེ་ནས་ ཆོས་བོན་ཐུ་མི་དེ་ཉིད་ཀྱིས་ ཆོས་རྒྱལ་གྱི་བཀའ་ལུང་ སྤྱི་བོར་
འཁུར་ཏེ་ བྱོན་པའི་དུས་སུ། དེང་སང་ལྟ་བུ་རལ་ལི། མོ་ཊར། གནམ་གྲུ་
སོགས་ འཕྲུལ་གྱི་བགྲོད་ལམ་ནི་ སྔོན་དུས་མེད་པས། སྤྲིན་དཀར་པོ་ཚད་
བཙུགས། ས་གནག་པོ་སྒོམ་པས་འཇལ། དཀའ་བ་ཁྱད་དུ་བསད། ངལ་བ་
དང་དུ་བངས། ཤིན་ཏུ་བགྲོད་དཀའ་བ་ ལམ་འཕྲང་འཇིགས་པར་ གཅན་
གཟན་དང་ ཆོམ་རྐུན་སོགས་ལ་ ལུས་སོག་འབེན་དུ་བཙུགས་ཏེ་ བསན་པ་
དང་སེམས་ཅན་གྱི་དོན་ ཁོ་ན་ལ་དགོངས་ཏེ་ བོད་ཧ་ཅང་གྲང་བའི་ས་ནས་
རྒྱ་གར་ཚད་པའི་ཡུལ་དུ་ དཀའ་ཚེགས་ཆེན་པོས་ སོག་དང་བསོས་ཏེ་བྱོན་ནས་ རྒྱ་གར་དུ་ཕེབས། ཡིག་རིགས་སོགས་
ལ་ མཁས་པའི་མཆོག་ཏུ་གྱུར་བ་ བྲམ་ཟེའི་སློབ་དཔོན་ཆེན་པོ་ ལི་བི་ཀ་ར་དང་མཇལ་ནས་ གསེར་གྱི་པ་ཏྲ་སོགས་
ཀྱི་འབུལ་བས་ བསྙེན་བཀུར་རྨད་དུ་བྱུང་བ་མཛད་ཅིང་ ཡིག་རིགས་དྲུག་ཅུ་རྩ་བཞི་སོགས་ལ་ སྦངས་པ་མཐར་ཕྱིན་
པར་མཛད་ནས། བདག་ཅག་བོན་པོ་ཐུ་མི་ལ། །མ་ལུས་གནང་བ་ཐུགས་ལ་བཏགས། །རྒྱ་གར་ཡུལ་དུ་འོངས་པ་ཡིན།
།མཁས་གྲུབ་ཁྱེད་དང་མཇལ་བ་ཡིན། །ཞེས་པ་ལ་སོགས་པའི་ཚིགས་བཅད་ཀྱིས་བྲམ་ཟེའི་སློབ་དཔོན་ཆེན་པོ་ལ་ དྲིན་
གཟོའི་མགུར་དབྱངས་ཀྱིས་ཆེད་བརྗོད་མཛད།
གཞན་ཡང་ པཎྜི་ཏ་ལྷ་རིག་པའི་སེངྒེ་སོགས་ མཁས་གྲུབ་གཉིས་ལྡན་གྱི་ དགེ་བའི་བཤེས་གཉེན་དུ་མའི་ཞབས་ལ་
གུས་པས་གཏུགས་ཏེ་ སྒྲ་ཀ་ཙན་དབྱངས་གསུམ་ལ་ སོགས་པ་ཕྱི་ནང་གི་རིག་པའི་གནས་ ཐུན་མོང་དང་ ཐུན་མོང་མ་
ཡིན་པ་མཐའ་དག་དང་། བཀའ་མདོ་རྒྱུད་ཀྱི་དགོངས་པ་ རྒྱ་མཚོ་ལྟ་བུ་ལ་ སྦངས་པ་ཕུལ་དུ་ཕྱིན་པ་མཛད་དེ། མཁས་
པའི་ཚད་དུ་སོན་ནས་ སྤན་རས་གཟིགས་ཀྱི་མདོ་རྒྱུད་ ཉི་ཤུ་རྩ་གཅིག་ལ་སོགས་པ་བསྣམས་ཏེ་ སླར་བོད་ཡུལ་དུ་བྱོན།
ཆོས་རྒྱལ་ཆེན་པོ་དང་ རང་ཉིད་ཀྱི་ སྔོན་གྱི་སོན་ལམ་དང་ བསོད་ནམས་ཀྱིས་མཐུས་བསྐྱོད་ ལམ་དུ་བར་ཆད་མེད་པར་
བོད་ཡུལ་གྱི་མཐིལ་ ལྷ་སར་སྤྲུལ་པའི་ཆོས་རྒྱལ་གྱི་སྐུ་མདུན་དུ་ བདེ་བར་ཕྱག་ཕེབས་གྲུབ།
སྦོང་ལཱ།
- སཾ་བྷོ་ཊ་ རྒྱ་ཡུལ་བྱོན་པའི་ལམ་དུ་ དཀའ་ཚེགས་བྱུང་པའི་གནས་སྟངས་སྐོར་ ཚིག་གི་སྤྲོས་པ་ ཇི་ལྟར་
རྒྱས་འདུག་བྲིས།
- རྒྱ་གར་དུ་ཕེབས་ནས་ སློབ་དཔོན་མཁས་པ་ སུ་དང་སུ་བསྟེན་འདུག?
- སཾ་བྷོ་ཊ་ རྒྱ་གར་དུ་བྱོན་པའི་ གྲུབ་འབྲས་ཇི་ལྟར་བྱུང་?

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སཾ་བྷོ་ཊས་ ཡི་གེ་དང་སུམ་རྟགས་མཛད་ཚུལ།
༈ དེ་ནས་སྤྲུལ་པའི་རྗེ་བོན་རྣམ་གཉིས་ མཇལ་འཕྲད་མཛད་དེ་ ཐུ་མི་ལྷ་སའི་སྐུ་མཁར་མ་རུར་ ལོ་གསུམ་སྐུ་མཚམས་
བཅད་དེ་ ཡིག་རིགས་དང་ བཅུ་ཕྲག་རིག་པའི་གནས་མ་ལུས་པ་ རྒྱལ་པོ་ལ་གདམས་པས་ མཁས་པའི་གོ་འཕང་ལ་
མངའ་དབང་བསྒྱུར། བོད་དུ་ཡི་གེ་དང་ བར་དག་གི་ཐ་སྙད་མེད་པ་ལ་ ཆོས་རྒྱལ་གྱི་བཀའ་བཞིན་ འཕགས་ཡུལ་གྱི་
ལཉྩ་ལ་ དཔེ་མཛད་དེ་ དབུ་ཅན་དང་། ཝརྟུ་ལ་དཔེ་མཛད་དེ་ དབུ་མེད་ཀྱི་ཡི་གེའི་གཟུགས་ གསར་དུ་མཛད།
ལེགས་སྦར་གྱི་ དབྱངས་བཅུ་དྲུག་དང་ གསལ་བྱེད་སོ་བཞི་ལས་ འཕྲི་སྣོན་མཛད་ནས་ བོད་ཡིག་གི་དབྱངས་ ཨི་
ཨུ་ཨེ་ཨོ་བཞི་དང་། ཀ་ནས་ཨའི་བར་གྱི་ གསལ་བྱེད་སུམ་ཅུར་གཏན་ལ་ཕབ་ནས་ དགའ་སོན་མཛད་སར་ རྒྱལ་པོ་
ཕེབས་པ་ལ། བོན་པོ་ཐུ་མིས།
ཞལ་རས་གསལ་ལ་རང་མདངས་གང་བ་བཟང་། །གདམས་ངག་ཟབ་ལ་མན་ངག་ཐ་དད་རང་།།
ལས་ངན་བག་ཆགས་ཐམས་ཅད་བསལ་མཛད་པ། །འཕགས་པ་མ་ཕམ་ཡང་དག་དམ་པ་ལགས།།
ཏིང་འཛིན་ཇི་བཞིན་རིག་ཅིང་གཟིགས། །དུག་གསུམ་བདུད་འདུལ་ཀུན་ཏུ་ཐུལ།།
བདེ་གཤེགས་བདེ་ངེས་ཡེ་ཤེས་ཏེ། །ཉོན་མོངས་ཚོགས་འཇོམས་མགོན་པོ་མཆོག།
ཞེས་རྒྱལ་པོ་ལ་ དབྱངས་ངེས་པའི་བསོད་པ་མཛད་དེ་ ཡིག་ཕུད་དུ་ཕུལ་བས་ རྒྱལ་པོ་ཤིན་ཏུ་ཐུགས་མཉེས་ནས་ ཆོས་
བོན་ཆེན་པོ་ལ་ ཚུལ་དང་མཐུན་པའི་བཀུར་སྟི་མཛད་པ་ན་ བོན་པོ་གཞན་རྣམས་ཀྱིས་ ཕྲག་དོག་བྱས་པས། འགྲན་
སེམས་བཅག་ཕྱིར་འདི་ལྟར་གསུངས།།
ང་དྲིན་ཅན་བོན་པོ་ཐུ་མི་ངས། །ལམ་བགྲོད་པར་དཀའ་བའི་རྒྱ་གར་ཕྱིན།།
ལུས་ཚ་གྲང་ཆེ་ཡང་དཀའ་བ་སྤད། །ཁོང་མཁས་པ་བྲམ་ཟེ་ལི་བྱིན་ལ།།
ཡིད་གུས་པའི་ཚུལ་གྱིས་མོས་གུས་བྱས། །ནོར་རིན་ཆེན་གསེར་གྱི་ཕྱག་རྟེན་ཕུལ།།
དོན་རྙེད་པར་དཀའ་བའི་ཡིག་འབྲུ་བསན། །བོ་ཐེ་ཚོམ་སེལ་བའི་མཛུབ་ཁྲིད་བྱས།།
ཚིག་དབྱངས་ཡིག་ཀུན་ལ་མཁས་པར་བསླབས། །རྒྱ་ཡིག་ལྔ་བཅུ་ཐམ་པ་དེ།།
བོད་ཡིག་སུམ་ཅུར་གཏན་ལ་ཕབ། །རང་མཁས་པའི་ངེས་ཤེས་བོ་ལ་ཤར།།
འཕྲལ་ཡོན་ཏན་ཐམས་ཅད་ཁོང་དུ་ཆུད། །དུས་ད་ལྟ་དགའ་ལ་ཕྱི་མ་སྐྱིད།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཡུལ་མཐའ་འཁོབ་བོད་ཀྱི་རྒྱལ་ཁབ་འདིར། །མི་མཁས་པ་སླེབས་པའི་སྔ་མ་ཡིན།།
ང་མུན་པ་སེལ་བའི་སྒྲོན་མེ་ཡིན། །རྗེ་རྒྱལ་པོ་ཉི་ཟླའི་ཚུལ་དུ་བཞུགས།།
གྲོགས་བོན་པོའི་ཁྲོད་ན་ང་ཙམ་མེད། །བོད་ཁ་བ་ཅན་པའི་མི་རྣམས་ལ།།
ང་ཐོན་མི་བཀའ་དྲིན་མི་ཆེ་འམ།། ཞེས་གསུངས་ཏེ་འགྲན་སེམས་མེད་པར་གྱུར་ཏོ།།
དེ་ནས་ ལེགས་སྦར་གྱི་སྒྲའི་བསན་བཅོས་ ཀ་ཙན་
དབྱངས་སོགས་ལ་བརྟེན་ནས་ བོད་ཀྱི་བར་སྤོད་པའི་
གཞུང་ སུམ་ཅུ་པ་དང་ རྟགས་ཀྱི་འཇུག་པ་སོགས་
བསན་བཅོས་བརྒྱད་མཛད་པར་གྲགས་ཀྱང་ དྲུག་སྔོན་
གྱི་དུས་ནས་ དཔེ་རྒྱུན་ནུབ་སྟེ་མ་བཞུགས། འོན་ཀྱང་
བར་སྤོད་པའི་གཞུང་འདི་གཉིས་ཀྱིས་ བོད་གངས་
ལྗོངས་སྐད་ཀྱི་ ཆོས་དང་འཇིག་རྟེན་གྱི་ རྣམ་གཞག་
མ་ལུས་པའི་ མིང་ཚིག་བརྗོད་པ་གསུམ་པོ་ ནོར་
འཁྲུལ་མེད་པར་ལེགས་པར་སོན་པ་ཡིན་པས་ འདི་
གཉིས་ལ་ ཐོས་བསམ་བྱེད་དགོས་པ་ནི་ ཤིན་ཏུ་གལ་
ཆེ་བ་ཡིན་ནོ།།
སམ་བྷོ་ཊའི་རྣམ་ཐར་མཐོང་ཐོས་སྦྲེལ་ལམ། ཁྱིམ་ལཱ།
- རྒྱ་གར་གྱི་ཡི་གེ་ལ་དཔེ་མཛད་དེ་ བོད་དུ་ ཡིག་གཟུགས་མི་འདྲ་བ་ཇི་ལྟར་མཛད?
- རྒྱའི་དབྱངས་གསལ་ལ་ གཞི་བཅོལ་ནས་ བོད་དུ་དབྱངས་གསལ་འཕྲི་སྣོན་ཇི་ལྟར་མཛད་འདུག།
- སམ་བྷོ་ཊ་མཆོག་གིས་ ཡིག་ཕུད་སྦེ་ཕུལ་བའི་ རྩོམ་གཉིསཔོ་འདི་ལུུ་ ཁྱད་ཆོས་ག་ཅི་འདུག་གོ?
- ལེགས་སྦྱར་གྱི་སྒྲའི་བསྟན་བཅོས་ལ་བརྟེན་ནས་ བོད་ཀྱི་བརྡ་སྤྲོད་པའི་གཞུང་ གང་དང་གང་
མཛད་འདུག?

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སྦར་བྱ་ཡི་གེའི་རྣམ་གཞག་བཤད་པ།
དབྱངས་གསལ་གཉིས་ཀྱི་ཡི་གེ་ངོས་འཛིན་ནི་ སྔ་མ་ནས་ ཤེས་ཚར་ཡོད་པས་ བསྐྱར་ཟླསོ ་མི་དགོས། འོན་ཀྱང་
འདིར་དབྱངས་གསལ་གཉིས་ཀྱི་ མིང་གི་རྣམ་གྲངས་རྣམས་ཤེས་དགོས་པས། དབྱངས་གསལ་གཉིས་ཀྱི་མིང་གི་རྣམ་
གྲངས་རྣམས་ ངོ་སྤོད་གསལ་པོར་ཤེས་དགོས།
སྤྱིར་ཡི་གེའི་དབྱེ་བ།
རྩ་བ། དབྱངས་ཀྱི་བྱ་བ་གསལ་པོ་རུ། །བྱེད་པ་ཨི་ཨུ་ཨེ་ཨོ་བཞི། །གསལ་བྱེད་ཀ་སོགས་སུམ་ཅུ་ཡིན། །ཞེས་སོ།།
འགྲེལ་བཤད།
མིང་ཚིག་བརྗོད་པ་ཀུན་གྱི་ རྩོམ་གཞིར་གྱུར་པའི་ སྐད་ཀྱི་གདངས་ལ་ ཡི་གེ་ཞེས་བྱ་སྟེ། དེ་ལ་དབྱེ་ན། དབྱངས་
དང་གསལ་བྱེད་གཉིས་ཡོད། དབྱངས་ནི། དབྱངས་ཀྱི་བྱ་བ་གསལ་པོར་བྱེད་མཁན་ཨི་ཨུ་ཨེ་ཨོ་སྟེ། གི་གུ། ཞབས་ཀྱུ།
འགྲེང་པོ། ན་རོ་བཅས་ཡིན་ལ། གནས་དང་བྱེད་པའི་རྣམ་འགྱུར་ མི་གསལ་ཞིང་སྒྲའམ་ ང་རོ་ཤས་ཆེ་བའི་ཆ་ནས་དེ་
ལྟར་ཟེར།
དེ་ལ་མིང་གི་རྣམ་གྲངས་ ལེགས་སྦར་ནང་ཨཱ་ལི་དང་ བོད་སྐད་དུ་ཨ་ཕྲེང་ཞེས་བྱ་ལ། ཤེས་རབ་ཀྱི་ཡི་གེ་དང་། མོའི་
ཡི་གེ་ཞེས་ཀྱང་བྱ་བ་ཡིན་ནོ།། དོན་ནི་ ལེགས་སྦར་ནང་ དབྱངས་འགོ་ཨ་ནས་མར་ རིམ་བཞིན་ཨཱ་ཨི་ཨཱི་སོགས་ཕྲེང་
བ་ལྟར་བསྒྲིགས་ཏེ་ཡོད་པས་ ཨ་ཕྲེང་ཟེར། ཆོས་སྐད་ནང་ ཨ་དབྱངས་མ་ཡིན་པས་ ཨི་ནས་མར་འགོ་འཛུགས་ཀྱང་
ལེགས་སྦར་ལྟར་དུ་ ཨ་ཕྲེང་ཟེར་རང་སོར་བཞག་པ་ཡིན། གནས་དང་བྱེད་པ་ཟེར་བའི་གནས་ནི་ ཡི་གེ་འབྱུང་སའི་སྐྱེ་
གནས་བརྒྱད་ལ་གོ་ཞིང་ བྱེད་པ་ནི་ སྐྱེ་གནས་དེ་དག་ལས་ ཡི་གེ་འབྱུང་བའི་སྐབས་ སྐྱེ་གནས་བཙུམས་ཏེ་འབྱུང་བ་
དང་ ཕྱེ་ནས་འབྱུང་བ་སོགས་བྱེད་པ་བཞི་ཡོད་པ་ཡིན།
གསལ་བྱེད་ནི། ཀ་ཁ་ག་ང་། ཅ་ཆ་ཇ་ཉ། ཏ་ཐ་ད་ན། པ་ཕ་བ་མ། ཙ་ཚ་ཛ་ཝ། ཞ་ཟ་འ་ཡ། ར་ལ་ཤ་ས། ཧ་ཨ།
བཅས་ཡིན་ལ། གནས་དང་བྱེད་པའི་རྣམ་འགྱུར་གསལ་ཞིང་ རང་གྲོགས་དབྱངས་དང་སྦར་བ་ན། མིང་ཚིག་གི་བརྗོད་
དོན་ གསལ་བར་བྱེད་པའི་ཆ་ནས་དེ་ལྟར་ཟེར། དེ་ལ་ཀཱ་ལིའམ་ཀ་ཕྲེང་དང་། ཀ་མད་སུམ་ཅུ། ཐབས་ཀྱི་ཡི་གེ། ཕོའི་ཡི་
གེ་ ཞེས་ཀྱང་བྱ་བ་ཡིན་ནོ།། དེ་ལ་ ཡིག་འབྲུ་བཞི་བཞིར་ སྡེ་པ་རེ་བརྩིས་ཏེ་སྡེ་པ་ཕྱེད་དང་བརྒྱད་ཡོད།
ཁྱིམ་ལཱ།
- དབྱངས་དང་ གསལ་བྱེད་ ཅེས་པའི་གོ་དོན་དང་ ངོས་འཛིན་ཚུལ་བྲིས།
- དབྱངས་གསལ་ལ་ མིང་གི་རྣམ་གྲངས་མི་འདྲ་བ་ ཇི་ལྟར་འདུག?
- གསལ་བྱེད་ལ་ སྡེ་པ་ ཕྱེད་དང་ བརྒྱད་ཅེས་པ་ ཇི་ལྟར་ངོས་འཛིན་རྒྱུ་ཡིན?

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཞར་བྱུང་དུ་མིང་གཞི་བཤད་པ།
དྲན་གསོ།
འདིར་ མིང་གཞི་གཙོ་བོ་ལ་མིང་གཞི་ཡིན་པ་ལ་ དོགས་པ་མེད་ཀྱང་ མགོ་ཅན་འདོགས་ཅན་དང་། དེ་དང་འབྲེལ་བའི་
དབྱངས་ཡིག་ལ་ མིང་གཞི་ཡིན་མིན་ ཐེ་ཚོམ་སྐྱེ་སྲིད་པ་ཡིན་པས་ དེའི་སྐོར་གསལ་པོར་ངེས་དགོས།
མིང་ཚིག་བསྒྲུབ་པའི་གཞི་རྟེན་ལ་མིང་གཞི་ཟེར་ཞིང་། དེ་ལ་དབྱེ་ན། ལག་པ། ལྟ་བུ་མིང་གཞི་རྐྱང་པ་དང་། སྔ། སྐ།
ལྟ་བུ་མགོ་ཅན་དང་། ཀྲ། དྲ། ལྟ་བུ་འདོགས་ཅན། རྐྱ་སྐྱ་སྐྲ་རྩྭ། ལྟ་བུ་བརྩེགས་མའམ་ མགོ་འདོགས་གཉིས་ཀ་ལྡན་
པ་ཞེས་བྱ་སྟེ། བར། ལྟ་བུ་ལ། བ་ནི་ར་རྗེས་འཇུག་གི་འཇུག་ཡུལ་དང་། རབ་ལྟ་བུ་ལ། ར་ནི་བ་རྗེས་འཇུག་གི་འཇུག་
ཡུལ་ཡིན་ཞིང་ བསྒྲུབས་ལྟ་བུ་ལ་ ས་ག་ར་གསུམ་དེ་ སྔོན་འཇུག་བ་ཡིག་དང་ རྗེས་འཇུག་བ་ས་གཉིས་ཀྱི་འཇུག་ཡུལ་
ཡིན་པས་ མིང་གཞི་ཡིན་ཡང་ ཨུ་ཡིག་སོགས་དབྱངས་བཞི་པོ་ནི་ མིང་གཞིའི་ཡན་ལག་ཙམ་ལས་ དངོས་མ་ཡིན་ཏེ་
དབྱངས་རྐྱང་པ་ཡིན་ན་ དེ་ལ་སྔོན་རྗེས་ཀྱི་བྱ་བ་ མི་འཇུག་པའི་ཕྱིར་རོ།།
ཁྱིམ་ལཱ།
- མིང་གཞི་ཟེར་བའི་གོ་དོན་བྲིས།
- མིང་གཞི་ལ་ དབྱེ་བ་མི་འདྲ་བ་ ཇི་ལྟར་ཡོད? དཔེ་དང་བཅས་བྲིས།
- བརྩེགས། ཞེས་པའི་ཚིག་འབྲུའི་ནང་དུ་ མིང་གཞི་ངོས་འཛིན་བྱོས།
ནང་གསེས་ཡི་གེའི་དབྱེ་བ་བཤད་པ།
དྲན་གསོ།
རྗེས་འཇུག་དང་ཡང་འཇུག། སྔོན་འཇུག་གི་ཡི་གེ་ནི་ རོང་ཁའི་སྐབས་དང་ཁྱད་པར་མེད་པས་ དེ་བཞིན་ཡིན་པའི་གསལ་
བཤད་ཙམ་ལས་རྒྱས་བཤད་མི་དགོས། འདིར་ ཡང་འཇུག་ ད་དང་ས་གཉིས་ ཡོད་པའི་ཁུངས་དང་། ཡང་འཇུག་ད་
དངོས་སུ་འབྲི་སོལ་མེད་ཀྱང་ ལག་ལེན་ལ་ཡོད་པའི་ཚུལ་ ཚིག་གྲོགས་ལས་ རྟགོ ས་དགོས་པའི་དཔེ་དང་བཅས་པ་བྲི་
ཤེས་དགོས།
རྗེས་འཇུག་བཤད་པ།
རྩ་བ། ག་ང་ད་ན་བ་མ་འ། །ར་ལ་ས་རྣམས་རྗེས་འཇུག་བཅུ། །ཞེས་སོ།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
འགྲེལ་བཤད།
རྗེས་འཇུག་བཅུ་ནི། ག་ང་ད་ན་བ་མ་འ་ར་ལ་ས་བཅས་ཡིན་ལ། མིང་གཞིའི་ཡི་གེ་ གང་ཡང་རུང་བའི་རྗེས་སུ་འཇུག་པས་
དེ་ལྟར་ཟེར། དཔེར་ན། བདག། བཀང་། བཀོད། གདན། བཏབ། བསམ། མདའ། གཏོར། གསལ། ལྟ་བུའོ།།
ཡང་འཇུག་བཤད་པ།
རྩ་བ། ད་དང་ས་གཉིས་ཡང་འཇུག་སྟེ། །ད་ནི་ན་ར་ལ་གསུམ་དང་། །ས་ནི་ག་ང་བ་མར་འཐོབ། །ཅེས་སོ།།
འགྲེལ་བཤད། རྗེས་འཇུག་བཅུ་པོའི་ནང་ནས་ ད་དང་ས་གཉིས་ནི། རྗེས་འཇུག་གི་རྗེས་སུ་ ཡང་བསྐྱར་འཇུག་པས་ན་
དེ་ལྟར་ཟེར། ཡང་འཇུག་ད་ནི་ རྗེས་འཇུག་ན་ར་ལ་གསུམ་གྱི་རྗེས་སུ་འཇུག་པ་ཡིན། དེང་སང་ ད་དྲག་དངོས་སུ་འབྲི་
སོལ་མེད་ཀྱང་ ལག་ལེན་ལ་ཡོད་པ་ཤེས་དགོས་པ་ནི། ཀུན་ཏུ་བཟང་པོ། བསླབ་པ་ཀུན་གྱི་གཞི་འཛིན་ཅིང་། །ཞེས་དང་
། ཐམས་ཅད་སྐད་དུ་བདག་གིས་ཆོས་བསན་ཏོ།། ཞེས་དང་། བཅོམ་ལྡན་འདས་ཀྱིས་ འདི་སྐད་ཅེས་བཀའ་བསྩལ་ཏོ།།
ཞེས་དཔེ་ཆ་ནང་གསལ་བས། རིམ་བཞིན་ ཕྲད་ཏུ། ཅིང་། ཏོ། རྣམས་སྦོར་བ་ནི་ ཀུནད་ཏུ་བཟང་པོ། འཛིནད་ཅིང་
། ཆོས་བསནད་ཏོ།། བཀའ་བསྩལད་ཏོ།། ཞེས་ད་ཡང་འཇུག་ཡོད་པའི་དབང་གིས་ཡིན། དེ་ལ་ད་དྲག་ཀྱང་ཟེར། ཡང་
འཇུག་ས་ནི་ རྗེས་འཇུག་ ག་ང་བ་མ་བཞིའི་རྗེས་སུ་འཇུག་སྟེ། དཔེར་ན། རྟགས། གངས། སྐྱབས། འཛོམས། ལྟ་
བུའོ།།
སྔོན་འཇུག་བཤད་པ།
རྩ་བ། ག་ད་བ་མ་འ་སྔོན་འཇུག །ཅེས་སོ།།
འགྲེལ་བཤད། རྗེས་འཇུག་བཅུའི་ནང་ནས་ག་ད་བ་མ་འ་ལྔ་ནི། མིང་གཞིའི་ཡི་གེའི་སྔོན་དུ་ཡང་འཇུག་པས་དེ་ལྟར་ཟེར།
དཔེར་ན། གདོང་། དགའ། བཏང་། མཁའ། འགྲོ། ལྟ་བུའོ།།
སྦོང་ལས།
- རྗེས་འཇུག་ཅེས་པའི་ངེས་ཚིག་དང་ རྗེས་འཇུག་གི་ཡི་གེ་གང་དང་གང་ཡིན་ ངོས་འཛིན་བྱོས།
- རྗེས་འཇུག་གི་ཡི་གེ་ལ་ མིང་གི་རྣམ་གྲངས་ ཇི་ལྟར་ཡོད།
- ཡང་འཇུག་ཅེས་པའི་ངེས་ཚིག་དང་ ཡང་འཇུག་གི་ཡི་གེ་ ངོས་འཛིན་བྱོས།
- ཡང་འཇུག་ད་ཞུགས་ཡོད་པའི་ དཔེར་བརྗོད་བྲིས།
- སྔོན་འཇུག་ཅེས་པའི་ངོས་འཛིན་དང་ སྔོན་འཇུག་རེ་བཞིན་གྱི་འཇུག་ཡུལ་མིང་གཞི་བྲིས།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སྦོར་ཚུལ་ཚིག་ཕྲད་ཀྱི་འཇུག་པ་བཤད་པ།
ཚིག་ཕྲད་ཀྱི་དོན་ནི། སྨྲ་སྒོ་མཚོན་ཆ་ལས། གང་ཞིག་རང་གི་དོན་མེད་ཅིང་། །དོན་གྱི་མིང་ལ་གསལ་བྱེད་པ། །ཚིག་གི་
ཕྲད་ཅེས་བྱ་བ་སྟེ། །ཞེས་པ་ལྟར། ཕྲད་རང་ཉིད་ལ་ བསན་བྱའི་དོན་ཅི་ཡང་མེད་རུང་། རང་ཉིད་ཞུགས་སའི་ མིང་ཚིག་
གི་བརྗོད་དོན་ གསལ་བར་བྱེད་པའི་སྒྲའི་ཆ་ཤས་ལ་ ཚིག་ཕྲད་ཅེས་བྱ་སྟེ་ བསྡུས་ན། ཕལ་ཆེར་ཚིག་སྔ་ཕྱིའི་བར་དུ་
ཞུགས་ཏེ་ ཚིག་སྔ་ཕྱི་གཉིས་ ཕྲད་དུ་འཇུག་མཁན་གྱི་ སྒྲའི་ཆ་ཤས་ཤིག་ཡིན་པས་ ལྕགས་གཉིས་སྦོར་བར་བྱེད་པའི་
ཚ་ལ་ལྟ་བུར་གསུངས། ཕལ་ཆེར་ཟེར་བས་ དེ་གང་ཞིག་ཡིན། ལྟ་བུའི་དེ་སྒྲ་འདི་ མིང་གི་ཐོག་མར་འཇུག་པ་ཡོད་ཀྱང་
ཕྲད་གཙོ་ཆེ་བ་ ཚིག་སྔ་ཕྱིའི་བར་དུ་ཞུགས་པའི་ཆ་ནས་ ཐུན་མོང་དུ་ཕྲད་ཅེས་པ་ཡིན།
ཕྲད་ལ་དབྱེ་ན། ཕྲད་རང་དབང་ཅན་དང་ གཞན་དབང་ཅན་གཉིས་ཡོད། ཕྲད་རང་དབང་ཅན་ནི། རྗེས་འཇུག་དང་བསྟུན་
ཏེ་ སྦོར་མི་དགོས་པར་ ཅི་བདེར་སྦོར་རུང་བའི་ཕྲད་དེ། ནི་སྒྲ། དང་སྒྲ། དེ་སྒྲ། སྤྱི་སྒྲ། བདག་སྒྲ། དགག་སྒྲ་བཅས་
ཕྲད་རང་དབང་ཅན་དྲུག་གི་སྟེང་ འབྱུང་ཁུངས་ཀྱི་ཕྲད་ ནས་དང་ལས། ལ་དོན་གྱི་ཕྲད་ ན་དང་ལ་གཉིས་ཀྱང་ རྗེས་
འཇུག་དང་བསྟུན་མི་དགོས་པར་ ཅི་བདེར་སྦོར་བ་ཡིན།
ཕྲད་གཞན་དབང་ཅན་ནི། རྗེས་འཇུག་དང་བསྟུན་དགོས་པ་ལས་ གང་དགར་སྦོར་མི་རུང་བའི་ཕྲད་ཡིན་པས། དེ་ནི་ སླར་
བསྡུ། ལ་དོན། ཨི་ལྡན། རྒྱན་སྡུད། ལྷག་བཅས། འབྱེད་སྡུད་བཅས་ཡིན། ལ་དོན་གྱི་ན་དང་ལ་གཉིས་ རང་དབང་ཅན་
ཡིན་ཡང་ གཞན་ལྷག་མ་ སུ་ར་རུ་དུ་ཏུ་བཅས་ལྔ་པོ་དེ་ གཞན་དབང་ཅན་ཡིན་པའི་དབང་གིས་ ལ་དོན་ལ་ཐུན་མོང་དུ་
ཕྲད་གཞན་དབང་ཅན་ཟེར་བ་ཡིན། འབོད་སྒྲ་ནི་ འགྲེལ་བྱེད་འགས་ རྣམ་དབྱེ་བརྒྱད་པར་བཞག་ཀྱང་ དེ་ནི་འབོད་པ་
གསལ་བྱེད་ཀྱི་སྒྲ་ལས་ རྣམ་དབྱེའི་ཕྲད་མ་ཡིན་ནོ།།
སླར་བསྡུ་བཤད་པ།
རྩ་བ། གོ་ངོ་དོ་ནོ་བོ་མོ་འོ། །རོ་ལོ་སོ་ཏོ་སླར་བསྡུ་སྟེ། །རོགས་ཚིག་ཟླ་སྡུད་ཅེས་ཀྱང་བྱ། །དྲག་ཡོད་ཏོ་དང་མཐའ་མེད་འོ།།
གཞན་རྣམས་མིང་མཐའི་རྗེས་མཐུན་སྦར། །ཞེས་སོ།།
འགྲེལ་བཤད།
གོ་ངོ་དོ་ནོ་བོ་མོ་འོ་རོ་ལོ་སོ་ཏོ་ བཅས་ལ་ སླར་བསྡུ་ཞེས་ཟེར། དེ་ལ་མིང་གཞན་ རོགས་ཚིག་གམ་ ཟླ་སྡུད་ ཅེས་ཀྱང་
ཟེར་བ་ཡིན། དོན་གྱི་སྦོར་ཚུལ་ནི། སྐབས་འབབ་ཀྱི་བརྗོད་བྱའི་དོན་ དེ་ཙམ་གྱིས་རོགས་པར་སོན་པ་ཡིན། སྒྲའི་སྦོར་
ཚུལ་ནི། ད་དྲག་ཟེར་ ད་ཡང་འཇུག་གི་རྗེས་སུ་ཏོ་དང་། མཐའ་མེད་ཟེར་ རྗེས་འཇུག་མེད་པའི་རྗེས་སུ་ འོ་སྦར་དགོས་
པ་ལས། གཞན་ལྷག་མ་རྣམས་ལ་ནི་ མིང་ཚིག་གི་མཐའི་ རྗེས་འཇུག་གང་ཡིན་པ་ དེ་དང་འདྲ་བ་ཞིག་ལ་ ན་རོ་སྦོར་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
དགོས་པ་ཡིན། དཔེར་བརྗོད་ནི། ཚེ་ནི་མི་རྟག་གོ །ཁོང་སེམས་པ་བཟང་ངོ། །ང་ལ་དངུལ་ཡོད་དོ། །ཁོང་མཁས་པ་ཡིན་
ནོ། །དམ་པའི་ཆོས་སྒྲུབ་བོ། །སེམས་ཕམ་མོ། །ཡི་གེ་འབྲིའོ། །ནད་ལས་ཐར་རོ། །དམ་པའི་ཆོས་འཕེལ་ལོ། །ངས་ཤེས་
སོ། །བཤད་ཟིནད་ཏོ། །ལྟ་བུའོ།།
མིང་དང་ཁྱད་ཚིག་སོགས་ཀྱི་རྗེས་སུ་སྦོར་བའི་དཔེ་ནི།
སེམས་ཅན་སག་གོ །ལྟ་བུ་མིང་གི་མཐར་སྦོར་བ། བུད་མེད་དེ་མཛེས་སོ། །ལྟ་བུ་ཁྱད་ཆོས་ཀྱི་
མཐར་སྦོར་བ། བདག་འགྲོའོ།། ལྟ་བུ་བྱ་ཚིག་གི་མཐར་སྦོར་བ། དཔེ་དེབ་འདི་སུ་ལ་ཡོད་ཅེ་
ན། ང་ལའོ།། ལྟ་བུ་ཕྲད་ཀྱི་མཐར་སྦོར་བ་ཡིན། སླར་བསྡུའི་ཕྲད་ཀྱི་རྗེས་སུ་ ཉིས་ཤད་བྲི་དགོས་པ་ཡིན།
རྐང་པ་ཁ་སྐོང་དགོས་ཚེ་ འོ་ ཚེག་དང་བཅས་པ་སྦོར་བ་ནི། རྒྱལ་པོའི་བཀའ་ནི་བ་བཀའ་ལ། །ངལ་བའི་དཀའ་ནི་ད་
དཀའ་འོ།། ལྟ་བུ་ཚིགས་བཅད་བྲི་བའི་ཚེ་ ད་དཀའོ། །ཟེར་བྲི་ན་ ཚིག་འབྲུ་གཅིག་མི་ཚང་བའི་སྐྱོན་ཡོད་ལ། གལ་སྲིད་
རྐང་པ་ཁ་སྐོང་མི་དགོས་ན། རྒྱལ་པོའི་བཀའ་ནི་བ་བཀའ། །ངལ་བའི་དཀའ་ནི་ད་དཀའོ། །ཟེར་ཚེག་མེད་པར་བྲི་དགོས།
སླར་བསྡུའི་ཕྲད་ཀྱིས་ སྐབས་འབབ་ཀྱི་དོན་ རོགས་པར་སོན་པ་མ་ཟད་ ང་མི་ཡིན། ཞེས་པ་ལ་ ང་མིའོ། །ཞེས་དང་
། སུ་ལ་ཡོད་ཅེས་དྲིས་ན། ང་ལ་ཡོད། ཅེས་པ་ལ་ ང་ལའོ། །བྲིས་ཀྱང་འཐུས་པས་ ཡིན་དང་ཡོད་ཟེར་བའི་དོན་སོན་
པ་ཡིན།
སྦོང་ལས།
- ཚིག་ཕྲད་ཅེས་པའི་གོ་དོན་བྲིས།
- ཚིག་ཕྲད་ལ་དབྱེ་བ་ཇི་ཙམ་ཡོད།
- ཕྲད་རང་དབང་ཅན་དང་ གཞན་དབང་ཅན་གཉིས་ཀྱི་ ཁྱད་པར་ཕྱེས།
- སླར་བསྡུ་ཞེས་པའི་གོ་དོན་དང་ ཕྲད་གང་དང་གང་ཡིན་བྲིས།
-- རྗེས་འཇུག་བཅུའི་རྗེས་སུ་ སླར་བསྡུའི་ཕྲད་འཐོབ་ཚུལ་གྱི་དཔེར་བརྗོད་རེ་བཞིན་བྲིས།
- སླར་བསྡུའི་ཕྲད་རྗོད་པའི་མཇུག་ཏུ་ཡོད་པ། (མངོན་པར་རྫོགས་པར་སངས་རྒྱས་སོ།།) རྗོད་པའི་དཀྱིལ་དུ་ཚུད་
ཡོད་པ། (དངོས་པོ་དེ་བདག་གིའོ་སྙམ་ཁྱེར་ནས་འགྲོ།) ཟེར་བའི་དཔེར་བརྗོད་བཞི་ལྔ་ཙམ་ དཔེ་དེབ་གཞན་
ནས་བཙལ་ཏེ་བྲིས།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ལ་དོན་བཤད་པ།
དྲན་གསོ།
རྣམ་དབྱེ་གཉིས་པ་སོགས་ འོག་ནས་རྒྱས་པར་བཤད་རྒྱུ་ཡིན་པས་ན། འདིར་ ལ་དོན་ དོན་གྱི་འཇུག་ཚུལ་ གཉིས་
བཞི་ བདུན་པ་ སོགས་ཡིན་པའི་ངོས་འཛིན་ཙམ་མ་གཏོགས་ གོ་དོན་དང་དཔེ་སོགས་ རྒྱས་པར་བཤད་མི་དགོས།
རྣམ་དབྱེའི་དོན་བཤད་པ།
ལ་དོན་ནང་ལ་ རྣམ་དབྱེ་གཉིས་པ་དང་ བཞི་པ་དང་ བདུན་པ་བཅས་ཡོད་པས་ ཐོག་མར་རྣམ་དབྱེའི་དོན་བཤད་ན།
སྤྱིར་རྣམ་དབྱེ་ཞེས་པ་ནི་ ལེགས་སྦར་སྐད་དུ་ ཝི་བྷཀྟི་ཟེར་བས་ ཝི་ནི་རྣམ་པ་དང་། བྷཀྟི་ནི་དབྱེ་བ་ལ་འཇུག་པ་ཡིན།
དེའི་དོན་ཡང་ དཔེ་དེབ་མང་པོར། ཆོས་གཉིས་ཕན་ཚུན་མ་འདྲེས་པར་ སོ་སོར་དབྱེ་བས་ན་རྣམ་དབྱེ་ཟེར་གསུངས་ཡོད་
ཀྱང་ གོ་བ་ཁ་གསལ་དུ་གཏང་ན་ སྒྲ་གཅིག་དེ་ བྱེད་པ་པོ་དང་བྱ་ཡུལ་སོགས་སུ་ རྣམ་པར་དབྱེ་བར་བྱེད་པའི་ཕྲད་ལ་
གོ་བ་ཡིན་ཏེ་ སངས་རྒྱས་ཞེས་པའི་སྒྲ་གཅིག་ལ་ རྐྱེན་ནམ་ཕྲད་ཞུགས་པས་ བྱེད་པ་པོ་དང་བྱ་ཡུལ་སོགས་སུ་ བསྒྱུར་
དུ་བཏུབ་པའང་། དཔེར་ན། སངས་རྒྱས། སངས་རྒྱས་ལ་ ཕྱག་འཚལ། སངས་རྒྱས་ཀྱིས་ གསུངས། སངས་རྒྱས་
སུ་ ཆོས་བསྒྲུབ། སངས་རྒྱས་ལ༵ས་ བྱུང་། སངས་རྒྱས་ཀྱི་ ཞལ། སངས་རྒྱས་ལ༵་ ཡེ་ཤེས་མངའ། ལྟ་བུ་སངས་རྒྱས་
ཞེས་པའི་སྒྲ་གཅིག་ལ་ ཕྲད་ཞུགས་པས་ བྱེད་པ་པོ་དང་བྱ་ཡུལ་སོགས་སུ་ རྣམ་པར་དབྱེ་བའམ་བསྒྱུར་བས་ན་ རྣམ་
དབྱེ་ཞེས་བྱ་བ་ཡིན།
རྣམ་དབྱེ་ལ་དབྱེ་ན།
རྣམ་དབྱེ་དང་པོ་ངོ་བོ་ཙམ་སོན་པ། གཉིས་པ་ལས་སུ་བྱ་བ། གསུམ་པ་བྱེད་སྒྲ། བཞི་པ་དགོས་ཆེད། ལྔ་པ་འབྱུང་ཁུངས།
དྲུག་པ་འབྲེལ་སྒྲ། བདུན་པ་རྟེན་གནས། བརྒྱད་པ་འབོད་སྒྲ་བཅས་ རྣམ་དབྱེ་བརྒྱད་དུ་བརྩི་བ་ཡོད་ཀྱང་ མཁས་པའི་
མགུལ་རྒྱན་མུ་ཏིག་ཕྲེང་མཛེས་ནང་དུ་ འབོད་པའི་ཡུལ་ལ་ རྣམ་དབྱེ་དང་པོ་འཇུག་ཅིང་ ཀྱེ་དང་ཀྭ་ཡེ་སོགས་ནི་ འབོད་
པ་གསལ་བྱེད་ཀྱི་སྒྲ་ཡིན་གྱི་ རྣམ་དབྱེ་མ་ཡིན་པས་ ལོགས་སུ་དབྱེ་བ་དོན་མེད་པར་གསུངས།
རྣམ་དབྱེ་དང་པོ་ནི། ངོ་བོ་ཙམ་སོན་པ་ཞེས་མིང་ཙམ་ལ་གོ་བ་ཡིན་ཏེ། དཔེར་ན། ལག་པ། རྐང་པ། ཁྱིམ། ལམ། སྣུམ་
འཁོར། གནམ་གྲུ་ལྟ་བུ་སྟེ། དེ་ལ་ཕྲད་ལོགས་སུ་མེད་པ་ཡིན། རྣམ་དབྱེ་གཉིས་བཞི་བདུན་པ་བཅས་ནི་ འོག་ཏུ་ལ་དོན་
ནང་བཤད་ཡོད་དེ། རྩ་བ།
སུ་ར་རུ་དུ་ན་ལ་ཏུ། །ལ་དོན་རྣམ་པ་བདུན་ཡིན་ཏེ། །རྣམ་དབྱེ་གཉིས་བཞི་བདུན་པ་དང་།།
དེ་ཉིད་ཚེ་སྐབས་རྣམས་ལ་འཇུག །ས་སུ་ག་བ་དྲག་མཐར་ཏུ། །ང་ད་ན་མ་ར་ལ་དུ།།
འ་དང་མཐའ་མེད་ར་དང་རུ། །ཞེས་སོ།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
འགྲེལ་བཤད།
ལ་དོན་གྱི་ཕྲད་ནི། སུ་ར་རུ་དུ་ན་ལ་ཏུ་ བཅས་བདུན་ཡིན་ཞིང་། དོན་གྱི་སྦོར་ཚུལ་ནི། རྣམ་དབྱེ་གཉིས་པ་ ལས་སུ་བྱ་
བ་དང་། རྣམ་དབྱེ་བཞི་པ་དགོས་ཆེད་དང་། རྣམ་དབྱེ་བདུན་པ་རྟེན་གནས་དང་། རྣམ་དབྱེ་གཉིས་པའི་ནང་ཚན་དེ་ཉིད་
དང་། རྣམ་དབྱེ་བདུན་པའི་ནང་ཚན་ ཚེ་སྐབས་བཅས་ཀྱི་དོན་སོན་པ་ཡིན། སྒྲའི་སྦོར་ཚུལ་ནི། རྗེས་འཇུག་ས་མཐར་སུ་
འཐོབ་པ་ནི། སྐྱབས་སུ༵་འགྲོ་ལྟ་བུ་དང་། རྗེས་འཇུག་ག་བ་དང་ ད་དྲག་གི་རྗེས་སུ་ཏུ་འཐོབ་པ་ནི། དཔེ་དེབ་ཁོའི་ལག་
ཏུ༵་སྤོད། དེབ་ཏུ༵་ཡི་གེ་བྲིས། ཆུ་བོའི་ཕ་རོལད་ཏུ༵་བསྐྱོད་ལྟ་བུ་དང་། ང་ད་ན་མ་ར་ལའི་རྗེས་སུ་དུ་འཐོབ་པ་ནི། མཁས་པ་
གོང་དུ༵་བཀུར། ལེགས་སྦར་ལས་བོད་སྐད་དུ༵་བསྒྱུར། དཔོན་གྱི་སྐུ་མདུན་དུ༵་བཅར། ལམ་དུ༵་གྲོགས་པོ་བསྒུགས། འཁོར་
དུ༵་མཁའ་འགྲོ་མས་བསྐོར། རང་གི་ཕ་ཡུལ་དུ༵་ལོག་ལྟ་བུ་དང་། རྗེས་འཇུག་འ་དང་ མཐའ་མེད་ཀྱི་རྗེས་སུ་ ར་དང་རུ་
འཐོབ་པ་ནི། ནམ་མཁའ་རུ༵་བྱ་རྒོད་ལྡིང་། ནམ་མཁར༵་བྱ་རྒོད་ལྡིང་། རྣ་བ་རུ༵་རྒྱན་ཆ་བཏགས། རྣ་བར༵་རྒྱན་ཆ་བཏགས་
ལྟ་བུའོ། །ཕྲད་ན་དང་ལ་གཉིས་ནི། རྗེས་འཇུག་ལ་ལྟོས་མི་དགོས་པར་ ཅི་བདེར་སྦོར་རུང་སྟེ། སྟེང་ན༵་ལྷ་དང་འོག་ན༵་ཀླུ།
ཁ་ན༵་སོ་དང་ནགས་ན༵་ཤིང་། སྤང་ལ༵་མེ་ཏོག་ཤར། བོད་ལ༵་གནས་མང་ཞིང་འབྲུག་ལ༵་ཡང་གནས་མང་དུ་ཡོད། ལྟ་བུའོ།།
སྦོང་ལས།
- རྣམ་དབྱེ་ཞེས་པའི་གོ་དོན་དང་ རྣམ་དབྱེའི་ དབྱེ་བ་རྣམས་ཀྱི་མིང་ རེ་རེ་བཞིན་ བྲིས།
- ལ་དོན་ཞེས་པའི་ངེས་ཚིག་དང་ ལ་དོན་གྱི་ཕྲད་རེ་བཞིན་བྲིས།
- རྫོང་ཁའི་ལ་དོན་གྱི་ཕྲད་དང་ ཆོས་སྐད་ཀྱི་ལ་དོན་གྱི་ཕྲད་ལ་ མི་འདྲ་བའི་ཁྱད་པར་ཇི་ལྟར་འདུག།
- ལ་དོན་གྱི་ཕྲད་རྣམས་ རྣམ་དབྱེ་གང་དང་གང་གི་སྐབས་སུ་ ལག་ལེན་བསྟར་རྒྱུ་ཡོད་པ་ཡིན?
- ལ་དོན་གྱི་ཕྲད་ཐོབ་པའི་དཔེར་བརྗོད། (ཁྱོད་ཀྱི་རྗེས་་་་་་་་བདག་སྒྲུབ་ཀྱི།) (བྱང་ཆུབ་མཆོག་་་་་་་་སེམས་
བསྐྱེད་ནས། སེམས་ཅན་རྒྱབ་་་་་་་་་་མི་དོར་བར། ཀུན་་་་་་་་་བཟང་པོའི་སྨོན་བཏབ།) (གང་་་་སྐྱེས་པའི་
སྐྱེ་བ་ཐམས་ཅད་་་་་་། རྒྱུན་་་་་་་བྱང་ཆུབ་ལམ་་་་་བརྩོན་ནས་ནི། འགྲོ་བའི་རྨོངས་མུན་མཐའ་དག་བསལ་་་
་་་་གསོལ།) (བྱེད་པའི་མཐའ་་་་་་་་་ཀུན་གྱིས་དགའ་བ་་་་་་་ཤོག།) ཟེར་བ་ལ་སོགས་པའི་ཚིག་རྣམས་
བར་སྟོང་རྣམས་ འོས་ལྡན་གྱི་ཕྲད་བཙུགས།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
རྣམ་དབྱེ་གཉིས་བཞི་སོགས་ཀྱི་གོ་དོན་དང་ དཔེར་བརྗོད་བཤད་པ།
རྣམ་དབྱེ་གཉིས་པ་ལས་སུ་བྱ་བ་ནི།
གོ་དོན་ནི། བྱེད་པ་པོ་ཞིག་གིས་ བྱ་བའི་ཡུལ་ཞིག་ལ་ བྱ་བ་བྱེད་པ་སོན་པའི་དོན་ཡིན། དཔེར་ན། རྒྱ་གར་དུ༵་གནས་
སྐོར་ཕྱིན། ཕོར་པའི་ནང་ལ༵་ཇ་བླུག །དགྲ་བོར༵་རྒོལ། ལྟ་བུ་རྒྱ་གར་དང་ ཕོར་པའི་ནང་ དགྲ་བོ་རྣམས་ནི། རིམ་པར་
གནས་སྐོར་ཕྱིན་ས་དང་ ཇ་བླུག་ས་ རྒོལ་སའི་ཡུལ་ཡིན་པའོ།།
རྣམ་དབྱེ་བཞི་པ་དགོས་ཆེད་ནི།
གོ་དོན་ནི། བྱེད་པ་པོ་ཞིག་གིས་ བྱ་བ་དེ་གང་གི་ཆེད་དུ་ བྱེད་པར་སོན་པ་ཡིན། ཤེས་ཡོན་སྦང་བར༵་སླབོ ་གྲྭར་འགྲིམས།
ཁྲོམ་དུ་ཚོང་ཉོ་རུ༵་འགྲོ། སངས་རྒྱས་སུ༵་ཆོས་ལ་བརྩོན། ཕྲུ་གུའི་དོན་དུ༵་འགྲོ་སོང་བཏང་། རྒྱལ་ཁབ་ཀྱི་ཆེད་དུ༵་ཤ་ཚ་དགོས།
ལྟ་བུ་ བྱ་བ་འགྲིམས་པ་དང་། འགྲོ་བ་དང་། བརྩོན་པ་དང་། བཏང་བ་དང་དགོས་པ་རྣམས་ནི། རིམ་པར་སྦང་བ་དང་།
ཉོ་བ་དང་། སངས་རྒྱས་རྒྱུ་དང་། ཕྲུ་གུའི་དོན་དང་། རྒྱལ་ཁབ་ཀྱི་ཆེད་དུ་ཡིན་པའོ།།
རྣམ་དབྱེ་བདུན་པ་རྟེན་གནས་ནི།
གོ་དོན་ནི། ཡུལ་གང་རུང་ཞིག་ན་ དངོས་པོ་གང་རུང་ཞིག་ཡོད་འམ་ཡང་ན་མེད་པའི་དོན་སོན་པ་ཡིན། དཔེར་ན། འབྲུག་
ཏུ༵་རོང་ཁག་ཉི་ཤུ་ཡོད། ས་འོག་ཏུ་གསེར་མང་། རོང་ནང་ན་རྒྱལ་པོའི་སྐུ་ཚབ་རོང་བདག་རེ་བཞུགས་ཡོད། སྤང་ལ་མེ་
ཏོག་མཛེས། ལྟ་བུ་འབྲུག་དང་ ས་འོག་ རོང་ནང་ སྤང་རྣམས་ནི། རིམ་པར་རོང་ཁག་དང་ གསེར་ རོང་བདག་ མེ་
ཏོག་རྣམས་ཡོད་ས་ཡིན་པར་བསན་པ་ཡིན།
རྣམ་དབྱེ་གཉིས་པའི་ནང་ཚན་དེ་ཉིད་ནི།
གོ་དོན་ནི། བྱ་བའི་ཡུལ་དང་བྱ་བའམ་ ཕྲད་སྦར་སའི་ཚིག་སྔ་ཕྱི་གཉིས་ ངོ་བོ་གཅིག་ཏུ་གྱུར་ཏེ་ དབྱེ་བ་འབྱེད་རྒྱུ་མེད་
པར་གྱུར་བ་ཡིན། ཡང་ན་ བྱ་བ་གང་ཡང་རུང་བ་ཞིག་བྱུང་བ་ན་ བྱ་བ་དང་བྱ་ཡུལ་དབྱེར་མེད་པའི་དོན་སོན་པ་ཡིན།
དཔེར་ན། རྐྱེན་ངན་གྲོགས་སུ༵་ཤར། ཆོས་ལ་སན་དུ༵་འདུ་ཤེས་བསྐྱེད། མཁས་པར༵་གྱུར། དངོས་པོ་ཐམས་ཅད་མི་རྟག་
པར༵་ངེས། ལྟ་བུ་ཆོས་སྔ་མ་དེ་ ཕྱི་མའི་ངོ་བོར་གྲུབ་པའམ་ རང་བཞིན་དུ་གནས་པར་སོན་པ་དང་། ཆོས་ཀྱི་དོན་གོ་བདེར༵་
བཀྲལ་བ། གནས་སྐོར་ནས་མྱུར་དུ༵་ལོག། མགྱོགས་པོར༵་བྲིས། ཁྱོད་ཀྱིས་བཤད་པ་དེ་གསལ་བར༵་ཐོས། ལྟ་བུ་ཚིག་སྔ་
ཕྱི་གཉིས་ ངོ་བོ་གཅིག་ཡིན་པ་ལ་བྱ་བའི་ཁྱད་ཚིག་སོན་པ། སློབ་ཕྲུག་གི་སྤོད་པ་བཟང་དུ༵་ཕྱིན། ཡོན་ཏན་གོང་དུ༵་འཕེལ།
དམ་པའི་ཆོས་ལ་རབ་ཏུ༵་སྤོ། ཁྱེད་ཀྱིས་ལྗགས་རྩོམ་གནང་བ་དེ་ཤིན་ཏུ༵་ལེགས། བཅོམ་ལྡན་འདས་ཀྱིས་གསུངས་པ་ལ་
མངོན་པར༵་བསོད་དོ། །ལྟ་བུ་ཚིག་སྔ་ཕྱི་གཉིས་ངོ་བོ་གཅིག་ཡིན་པ་ལ་ བཟང་ངན་དང་མཐོ་དམན་གྱི་ཚད་གཞི་སོན་པའོ།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
བདུན་པའི་ནང་ཚན་ཚེ་སྐབས་ནི།
གོ་དོན་ནི། བྱ་དངོས་གང་ཞིག་ བྱུང་བའི་དུས་ཚོད་སོན་པ་ཡིན། དཔེར་ན། ཐོག་མར༵་དབྱངས་གསལ་ཀློག་སངས་
ལ་སྦང་དགོས། དུས་རབས་བཅུ་བདུན་པར༵་ཞབས་དྲུང་རིན་པོ་ཆེ་འབྲུག་ལ་བྱནོ ། གཞོན་པའི་དུས་སུ༵་རིག་པར་བསླབ་
དགོས། རྒྱུན་དུ༵་ཡ་རབས་སྤོད་བཟང་དགོས། ཞོགས་པ་ཆུ་ཚོད་ལྔ་ལ༵་ལངས་ནས་ལུས་རྩལ་སྦོང་། ལྟ་བུ་ ཐོག་མ་སོགས་
ནི་དབྱངས་གསལ་ཀློག་སངས་ལ་ སྦང་དགོས་པ་སོགས་ཀྱི་དུས་ཚོད་སོན་པ་ཡིན།
ན་དང་ལ་སྒྲའི་འཇུག་པ་གཞན་ཡང་།
ན་སྒྲ་དམིགས་ཀྱིས་འབྱེད་པ་ལ་འཇུག་པའི་དཔེ་ནི། དངོས་སུ་བཤད་ན༵། སེམས་པ་བཟང་པོ་དགོས་རྒྱུ་དེ་གལ་ཆེན་པོ་
ཡིན། འདིས་ཁྱོད་ལ་ཕན་ན༵། འཕྲལ་ཕུགས་གང་ལ་ཕན། ལྟ་བུ་ཁ་གསལ་དུ་གཏོང་བའི་དོན།
ན་སྒྲ་རྒྱུ་མཚན་སོན་པ་ལ་འཇུག་པའི་དཔེ་ནི། བསླབས་ན༵་ཤེས། ས་བོན་མ་བཏབ་ན༵་འབྲས་བུ་ག་ལ་སྐྱེ། ལྟ་བུ་བསླབས་
པའི་རྒྱུ་མཚན་གྱིས་ཤེས་ཟེར་བའོ།།
ལ་སྒྲ་ལྷག་བཅས་ཀྱི་དོན་དུ་འཇུག་པའི་དཔེ་ནི། གདོང་པ་བཀྲུས་ལ༵་སན་བྱུག །སར་བསད་ལ༵་ཡི་གེ་བྲིས། ལྟ་བུ་གདོང་
པ་བཀྲུས་ཏེ་སན་བྱུག་ཟེར་བའི་དོན་ཡིན།
ལ་སྒྲ་སྔ་ཕྱི་མཚམས་སྦོར་བ་ཙམ་ལ་འཇུག་པའི་དཔེ་ནི། ཁ་ཟས་འདི་བྲ་ོབ་ལྡན་ལ༵་གོང་ཚད་ཉུང་བ། ཁོང་ནི་མཁས་པ་
ཡིན་ལ༵་བཙུན་པའང་ཡིན། ལྟ་བུ་སྔ་མ་བྲོ་བ་ལྡན་པ་དང་ ཕྱི་མ་གོང་ཚད་ཉུང་བ་གཉིས། ལ་སྒྲས་མཚམས་སྦོར་བ་ཡིན།
ལ་དོན་ཟེར་བའི་དོན་བཤད་པ།
དཀའ་གནད་གསལ་བའི་མེ་ལོང་ལས། རྣམ་དབྱེ་གཉིས་བཞི་བདུན་པ་དང་། །དེ་ཉིད་ཚེ་སྐབས་གསལ་བྱེད་སྒྲ །སུ་ར་རུ་
དུ་ན་ལ་ཏུ། །ཡིན་ཞིང་ཕལ་ཆེར་ལ་སྒྲ་དང་། །མཐུན་པས་ལ་དོན་རྣམ་དབྱེའང་ཟེར། །ཞེས་གསུངས་པ་ལྟར། སུ་སོགས་
ཕྲད་དྲུག་པོ་དེ་དག་ རྣམ་དབྱེ་གཉིས་བཞི་སོགས་ལ་སྦོར་བའི་ཚེ། ཕལ་ཆེར་ ལ་ཡིག་གི་འཇུག་པ་དང་མཐུན་པའི་ཆ་
ནས་ ལ་དོན་ཟེར་བ་ཡིན་ཏེ། དཔེར་ན། ནུབ་ཕྱོགས་སུ༵་འགྲོ། མཁའ་རུ༵་བྱ་འཕུར། ཤར་དུ༵་ཡོད། པང་ན༵་ལེན། ཞེས་
པར། ནུབ་ཕྱོགས་ལ༵་འགྲོ། ཤར་ལ༵་ཡོད། པང་ལ༵་ལེན། ཞེས་བྲིས་ཀྱང་འཐུས་པས་ཡིན་ནོ།།
རྐང་པ་ཁ་སྐོང་དགོས་ཚེ་ རུ༵་འཇུག་པ་ནི།
ཚིགས་བཅད་འབྲི་བའི་སྐབས་ སྔོ་ཞིང་དྭངས་པའི་ནམ་མཁའ་རུ༵། །མཛེས་པའི་འཇའ་ཚོན་ཅི་ཡང་ཤར། །ལྟ་བུ་ལ། ནམ་
མཁར༵་ཞེས་བྲིས་ན་ ཚིག་རྐང་གཅིག་མི་འདང་བས་ རུ༵་ཞེས་བཀོད་ནས་ཁ་སྐོང་དགོས་པ་ཡིན།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སྦོང་ལས།
- འོག་གི་རྣམ་དབྱེ་མིང་དང་ ཨང་རིམ་གཉིས་མཐུན་སྒྲིག་བྱོས།
ལས་སུ་བྱ་བ། བདུན་པ།
དགོས་ཆེད། གཉིས་པ།
རྟེན་གནས། གཉིས་པའི་ནང་གསེས།
དེ་ཉིད། བདུན་པའི་ནང་གསེས།
ཚེ་སྐབས། བཞི་པ།
- ལ་དོན་གྱི་ཕྲད་རྣམས་ཀྱིས་ རྣམ་དབྱེ་མི་འདྲ་བ་ལ་འཇུག་ཚུལ་གྱི་དཔེར་བརྗོད་རེ་བཞིན་བྲིས།
- འོག་གི་དཔེར་བརྗོད་དེར་ཡོད་པའི་ ལ་དོན་ཕྲད་དེ་ རྣམ་དབྱེ་ གང་ཡིན་ངོས་འཛིན་གྱིས།
ཁྲོམ་ལ༵་ཚོང་ཉོ་རུ༵་ཕྱིན་པ་ན༵་ དངོས་སུ༵་མཐོང་བ་ཡིན།
རི་ལ༵་ཡུན་རིང་དུ༵་བསྒོམས་ན༵་ ཕུང་པོ་འོད་དུ༷་འགྱུར་བར༵་ཐེ་ཚོམ་མེད།
ང་དུས་དང་དུས་སུ༵་ སློབ་ཕྲུག་མང་དུ༵་འཛོམས་ས་དེར༵་ བལྟ་རུ༵་འགྲོ།
ཨི་ལྡན་བཤད་པ།
ཨི་ལྡན་ཞེས་པ་ནི། ཨི་ཡིག་དང་ལྡན་པའི་ཕྲད་ཡིན་པས་དེ་ལྟར་ཟེར། དེ་ལ་དབྱེ་ན། འབྲེལ་སྒྲ་དང་བྱེད་སྒྲ་གཉིས་ཡོད།
དྲན་གསོ།
སྐབས་འདིར་ ཕྲད་ཀྱི་ངོས་འཛིན་དང་། འབྲེལ་སྒྲ་དང་ བྱེད་སྒྲའི་གོ་དོན་རྣམས་ རོང་ཁའི་སྐབས་སུ་སོང་ཡོད་པས།
འདིར་དམིགས་བསལ་གཙོ་བཏོན་བྱེད་མི་དགོས། འོན་ཀྱང་སུམ་རྟགས་ཀྱི་གཞུང་ནས་ བསན་ཚུལ་ཤེས་པའི་ཆེད་དུ་
ངོས་འཛིན་དགོས། ཕྲད་ལག་ལེན་ཐོག་ རོང་ཁ་དང་མི་འདྲ་བ་ རྗེས་འཇུག་འ་དང་མཐའ་མེད་ཀྱི་མཐར་ རོང་ཁའི་
སྐབས་ གི་འཇུག་པ་ཡོད་ཀྱང་ འདིར་གཏན་ནས་མི་འཇུག་པའི་ཚུལ་དང་། བྱེད་སྒྲའི་སྐབས་ རྐང་པ་ཁ་སྐོང་དགོས་པ་
དང་ མི་དགོས་པ་རྣམས་སུ་ ས་རྗེས་འཇུག་གི་ཚུལ་དུ་འཇུག་པ་སོགས་དམིགས་བསལ་དུ་ངེས་དགོས།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
རྣམ་དབྱེ་དྲུག་པ་ འབྲེལ་སྒྲ་བཤད་པ།
རྩ་བ། གི་ཀྱི་གྱི་ཡི་འི་ལྔ་པོ། །རྣམ་དབྱེ་དྲུག་པ་འབྲེལ་སྒྲ་སྟེ། །སྦོར་ཚུལ་ན་མ་ར་ལ་གྱི། །ད་བ་ས་ཀྱི་ག་ང་གི །འ་དང་
མཐའ་མེད་འི་དང་ཡི། །ཞེས་སོ།།
འགྲེལ་བཤད། ཕྲད་ནི། གི་ཀྱི་གྱི་འི་ཡི་བཅས་ལྔ་དང་། དོན་གྱི་སྦོར་ཚུལ་ནི། མིང་ཚིག་སྔ་ཕྱི་འབྲེལ་བ་སོན་པ་ཡིན།
སྒྲའི་སྦོར་ཚུལ་ནི། རྗེས་འཇུག་ན་མ་ར་ལའི་རྗེས་སུ་གྱི༵་འཐོབ་སྟེ། དཔེར་ན། ས་བོན་གྱི༵་འབྲས་བུ། ཁྲོམ་གྱི༵་ཅ་ཆས།
གསེར་གྱི༵་སྐུ་འདྲ། ཕ་ཡུལ་གྱི༵་གྲོགས་པོ་ལྟ་བུ་དང་། ད་བ་སའི་རྗེས་སུ་ཀྱི༵་འཐོབ་སྟེ། དཔེར་ན། ཁྱོད་ཀྱི༵་གདོང་། ཡབ་
ཀྱི༵་བཀའ། ལུས་ཀྱི༵་སོབས་ཤུགས་ལྟ་བུ་དང་། ག་དང་ངའི་རྗེས་སུ་གི༵་འཐོབ་སྟེ། དཔེར་ན། བདག་གི༵་བ་མ། སྟེང་གི༵་ལྷ་
ལྟ་བུ་དང་། འ་དང་མཐའ་མེད་ཀྱི་རྗེས་སུ་འི་དང་ཡི་འཐོབ་སྟེ། དགོན་སྡེའི༵་བ་མ། དགོན་སྡེ་ཡི༵་བ་མ། ལག་པའི༵་མཛུབ་
མོ། ལག་པ་ཡི༵་མཛུབ་མོ་ལྟ་བུའོ།།
དོན་གྱི་ཆ་ནས་ དཔེར་བརྗོད་ཅུང་རྒྱས་པར་བཤད་ན།
རྟེན་དང་བརྟེན་པའི་འབྲེལ་བ་ནི། ཁང་ཐོག་གི༵་དར་ཅོ། དཔེ་མཛོད་ཁང་གི༵་གསུང་རབ། ལྟ་བུའོ།།
ཁྱད་གཞི་ཁྱད་ཆོས་ཀྱི་འབྲེལ་བ་ནི། མི་དབང་མཆོག་གི༵་གཟི་བརྗིད། ཟླ་བའི༵་འོད། ལྟ་བུའོ།།
ཡན་ལག་དང་ཡན་ལག་ཅན་གྱི་འབྲེལ་བ་ནི། རྐང་ལག་གི༵་སེན་མོ། གདོང་གི༵་གཉེར་མ། ལྟ་བུའོ།།
ནོར་དང་བདག་པོའི་འབྲེལ་བ་ནི། རྒྱལ་ཁབ་ཀྱི༵་སྤྱི་རས། རྒྱལ་པོའི༵་བང་མཛོད། ལྟ་བུའོ།།
ངོ་བོ་གཅིག་པའི་འབྲེལ་བ་ནི། ཤིང་གི༵་རལ་གྲི། གསེར་གྱི༵་ཀོང་བུ། ལྟ་བུའོ།།
དེ་ལས་དེ་འབྱུང་གི་འབྲེལ་བ་ནི། ཆུའི་ཉ། ཁ་བའི༵་ཆུ། ལུས་ཀྱི་རྔུལ་ནག། ལྟ་བུའོ།།
སྦངས་པའི༵་འབྲས་བུ་ཤེས་པ། ལྟ་བུའོ།།
འཇུག་པ་གཞན་ཡང་། ང་ནི་སློབ་ཕྲུག་ཡིན་གྱི༵་སློབ་དཔོན་མ་ཡིན། སངས་རྒྱས་ཀྱིས་ཆོས་གསུངས་པ་ནི་གཞན་དོན་ཡིན་
གྱི༵་རང་དོན་མིན། ཞེས་པ་ལྟ་བུ་ ང་ནི་སློབ་ཕྲུག་ཡིན་པ་ལས་སློབ་དཔོན་མིན། ཟེར་བའི་དོན་དང་འདྲ་བ། ཚིག་ཕྱི་མ་མི་
མཐུན་པ་སོན་པའི་ཚིག་རྒྱན་ལ་འཇུག་པའོ།།
རྐང་པ་ཁ་སྐོང་དགོས་ཚེ་ ཡི༵་འཇུག་པ་ནི། དགའ་མ་ཁྱོད་ཀྱི་ལག་པ་ཡི། །འཇམ་པའི་རེག་བྱས་དགའ་བདེ་བྱིན། །ལྟ་བུ་
ཚིགས་བཅད་འབྲི་བའི་ཚེ་ ལག་པའི་ཟེར་ན་ ཚིག་འབྲུ་གཅིག་མི་འདང་བའི་སྐྱོན་འབྱུང་བ་ཡིན།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
རྣམ་དབྱེ་གསུམ་པ་ བྱེད་སྒྲ་བཤད་པ།
རྩ་བ། དེ་རྣམས་ས་མཐའ་ཅན་ལྔ་ནི། །རྣམ་དབྱེ་གསུམ་པ་བྱེད་སྒྲ་སྟེ། །ཞེས་སོ།།
འགྲེལ་བཤད།
ཕྲད་ནི། གི་ཀྱི་གྱི་འི་ཡི་བཅས་ལྔ་ལ། ས་རྗེས་འཇུག་སྦར་བས་ གིས་ཀྱིས་གྱིས་འིས་ཡིས་བཅས་ལྔ་པོ་ཡིན། སྒྲའི་སྦོར་
ཚུལ་ནི་འབྲེལ་སྒྲ་དང་མཚུངས་ལ། དོན་གྱི་སྦོར་ཚུལ་ནི། བྱེད་པ་པོ་ཞིག་གིས་ བྱ་བ་བྱེད་པར་སོན་པ་ལ་འཇུག་པ་ཡིན་
ཏེ། དཔེར་ན། མི་དབང་ཞབས་ཀྱི༵ས་འབངས་རྣམས་བདེ་བར་སྐྱོང་། བ་མ་ཡི༵ས་མི་དམངས་ལ་དབང་གནང་། ལྟ་བུའོ།།
བྱེད་པ་པོ་ལ་གཙོ་ཕལ་གཉིས་ཡོད་པའི་དཔེ་ནི།
སློབ་ཕྲུག་གི༵ས་སྨྱུ་གུ་ཡི༵ས་བྲིས། ལྟ་བུ་ལ་ཆ་མཚོན་ན། སློབ་ཕྲུག་ནི་ འབྲི་མཁན་ཡིན་
པས་ བྱེད་པ་པོ་གཙོ་བོ་ཡིན་པ་དང་། སྨྱུ་གུ་ནི་ འབྲི་བྱེད་ཀྱི་ལག་ཆ་ཡིན་པས་ བྱེད་པ་པོ་ཕལ་པ་
ཡིན། དེ་ལ་བྱེད་པའང་ཟེར་བས་ བྱེད་པ་པོ་གཙོ་ཕལ་གཉིས་ཀར་ བྱེད་སྒྲ་ངེས་པར་དུ་སྦོར་དགོས།
དེ་བཞིན་རྒྱུ་མཚན་ལ་འཇུག་པའི་དཔེ། ཡོན་ཏན་སྦངས་པས༵་ཤེས། ས་བོན་བཏབ་པས༵་སྐྱེས། ལྟ་བུ་ཡོན་ཏན་
སྦངས་པའི་རྒྱུ་མཚན་གྱིས་ ཤེས་པའི་དོན་སོན་པ་ཡིན་པར་ མཁས་པའི་མགུལ་རྒྱན་མུ་ཏིག་ཕྲེང་མཛེས་ནང་གསལ།
ཁྱད་པར་སོན་པ་ལ་འཇུག་པའི་དཔེ། ང་ནི་ཁོ་ལས་ ལོ་གཉིས་ཀྱི༵ས་རྒན་པ་ཡིན། ཚོང་ཟོག་གི་རིན་གོང་ སྔར་ལས་
ལྡབ་གཉིས་ཀྱི༵ས་ འཕར་འདུག། ལྟ་བུ་ང་དང་ཁོ་གཉིས་ཀྱི་བར་དུ་ རྒན་པའི་ཁྱད་པར་དེ་ ལོ་གཉིས་ཡོད་པར་སོན།
རང་བཞིན་གྱི་བྱེད་པ་པོའི་དཔེ། སྐྱེ་བའི་མཐར་འཆི་བ་ནི་ རང་བཞིན་གྱིས་གྲུབ་པ་ཡིན། ཅི་བསམ་ལྷུན་
གྱིས་ འགྲུབ་པར་ཤོག །ལྟ་བུའི་དཔེར་བརྗོད་རྣམས་ཀྱང་ བྱེད་པ་པོ་ཕལ་པའམ་ བྱེད་པའི་དཔེ་ཡིན།
བྱ་བ་ཉེ་འགྱངས་དང་བསྟུན་ཏེ་ཕྲད་སྦོར་ཚུལ་ནི།
དཀའ་གནད་གསལ་བའི་མེ་ལོང་ལས། ཉེ་འགྱངས་གང་དུ་བྱ་བ་ཞིག །བྱས་ན་གསུམ་པ་བྱེད་སྒྲ་སྟེ། །ཞེས་པ་ལྟར། བྱ་
བ་ཉེ་བ་ནི། ཁྱོད་ཀྱི༵ས་བཤད། ཁོ་ཡི༵ས་ཉན། ལྟ་བུ་བཤད་དང་ཉན་གྱི་བྱ་ཚིག་དེ་ ཕྲད་ཀྱི༵ས་དང་ཡི༵ས་ཞེས་པ་དང་ཉེ་བར་
ཡོད་པ་ཡིན། བྱ་བ་འགྱངས་པ་ནི། ཁྱོད་ཀྱི༵ས་ང་ལ་དེ་འདྲར་གསུངས་སོང་། བསན་འཛིན་གྱི༵ས་ཁ་སང་སླབོ ་ཁང་ནང་དུ་
སློབ་དཔོན་གྱི༵ས་ བར་གཞུང་སོན་པའི་སྐབས་ དཔེར་བརྗོད་བྲི་དགོས་ཞེས་གསུངས་པའི་རྗེས་སུ་ དེབ་ཏུ་བྲིས་འདུག།
ལྟ་བུ་གསུངས་དང་ བྲིས་པའི་བྱ་ཚིག་དེ་ ཕྲད་ཀྱི༵ས་དང་གྱི༵ས་ཞེས་པ་དང་རིང་དུ་གནས་པ་ཡིན་པས། བྱ་བ་ཉེ་བ་ལ་ཕྲད་
དང་ འབྲེལ་བའི་བྱ་ཚིག་ངོས་འཛིན་བྱེད་སླ་ཡང་། བྱ་བ་རིང་བ་ལ་དཔེར་བརྗོད་རིང་པོ་འབྲི་དུས་ ཕྲད་དང་འབྲེལ་བའི་བྱ་
ཚིག་ངོས་འཛིན་ཅུང་དཀའ་བས་ནོར་ཉེན་ཡོད་པ་ཡིན།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
འི་སྒྲ་བསྡུས་པ་ནི།
སྦོར་ཚུལ་དངོས་ལ། སྨྱུ་གུའི༵ས་བྲིས། ཀུན་དགའི༵ས་བཤད། ལྟ་བུ་ཡིན་ཡང་། རྗེས་སུ་ལག་ལེན་ནང་དུ། སྨྱུ་གུས༵་བྲིས།
ཀུན་དགས༵་བཤད། ཅེས་འབྲི་སོལ་དར་བ་ནི་ འི་སྒྲ་ཡར་བསྡུས་བཞག་པ་མ་གཏོགས་ དོན་ལ་འི་སྒྲ་ཡོད་པར་ཤེས་ནས་
སྒྲའི་སྦོར་ཚུལ་ཡང་དེ་དང་བསྟུན་དགོས་པ་ཡིན།
རྐང་པ་ཁ་སྐོང་དགོས་ཚེ་ ཡིས་འཇུག་པ་ནི། གཏན་གྱི་སྐྱབས་གནས་བ་མ་ཡིས། །འཁོར་
བའི་འཕྲང་ལས་བསྒྲལ་དུ་གསོལ། །ལྟ་བུ་ ཚིགས་བཅད་འབྲི་བའི་ཚེ་ གཏན་གྱི་
སྐྱབས་གནས་བ་མས། ཞེས་བྲི་ན་ ཚིག་རྐང་གཅིག་ མི་འདང་བའི་སྐྱོན་འབྱུང་བ་ཡིན།
སྦོང་ལས།
- བྱེད་སྒྲ་རྒྱུ་མཚན་དང་ རང་བཞིན་ སྐུལ་ཚིག་ ཁྱད་པར་སྟོན་པ་ སོགས་ལ་འཇུག་པའི་ དཔེར་བརྗོད་
གསུམ་རེ་བྲིས།
- བླ་མ་ཡིས་སློབ་མ་རྣམས་ལ་གནང་། ཕ་མ་གཉིས་ཀྱིས་བུ་ཚ་རྣམས་ལ་བརྩེ་བ་ཡོད། །དད་པ་ཡོད་པ་
རྣམས་ཀྱིས་ནོར་རྫས་ཆོས་ལ་སྦྱར།། ཞེས་པའི་ཚིག་རྣམས་ཀྱི་ནང་དུ་ཡོད་པའི་ བྱེད་སྒྲའི་ཕྲད་རྣམས་ཀྱི་ཚབ་
ཏུ་ བྱེད་སྒྲ་བསྡུས་པའི་ ཕྲད་ས་བཙུགས་ནས་སླར་ཡང་བྲིས།
- འབྲེལ་སྒྲའི་ཕྲད་ཡི་དང་འི། བྱེད་སྒྲའི་ཕྲད་ཡིས་འིས་གཉིས་ རྐང་པའི་ཁ་སྐོང་དང་མི་སྐོང་བའི་དཔེར་བརྗོད་རེ་
བཀོད།
རྒྱན་སྡུད་བཤད་པ།
རྩ་བ། ཀྱང་ཡང་འང་གསུམ་རྒྱན་སྡུད་དེ། །ག་ད་བ་ས་དྲག་མཐར་ཀྱང་། །ང་ན་མ་ར་ལ་མཐར་ཡང་། །འ་དང་མཐའ་མེད་
འང་དང་ཡང་། །ཞེས་སོ།།
འགྲེལ་བཤད།
ཕྲད་ནི། ཀྱ༵ང་ཡ༵ང་འ༵ང་གསུམ་ཡིན། དོན་གྱི་སྦོར་ཚུལ་ནི། མཐུན་པའི་ཚིག་རྒྱན་དང་། མི་མཐུན་པའི་ཚིག་རྒྱན་དང་།
སྡུད་པའི་དོན་སོན་པ་ཡིན། སྒྲའི་སྦོར་ཚུལ་ནི། རྗེས་འཇུག་ག་ད་བ་ས་ད་དྲག་གི་རྗེས་སུ་ཀྱང་ཐོབ་སྟེ། བདག་ཀྱ༵ང་། སོད་
ཀྱ༵ང་། བཏབ་ཀྱ༵ང་། སེམས་ཀྱ༵ང་། བསྒྱུརད་ཀྱ༵ང་ལྟ་བུ་དང་། ང་ན་མ་ར་ལའི་རྗེས་སུ་ཡང་འཐོབ་སྟེ། བཀང་ཡ༵ང་། ཉན་
ཡ༵ང་།འཇམ་ཡ༵ང་། གསེར་ཡང༵་། གསལ་ཡ༵ང་ལྟ་བུ་དང་། འ་དང་མཐའ་མེད་ཀྱི་རྗེས་སུ་འང་དང་ཡང་འཐོབ་སྟེ། དགའ༵ང་
། དགའ་ཡ༵ང་།སྐྱོའ༵ང་། སྐྱོ་ཡ༵ང་ལྟ་བུའོ།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
མཐུན་པའི་ཚིག་རྒྱན་ནི།
ཚིག་སྔ་ཕྱི་གཉིས་ མཐུན་པ་ཞིག་གི་བར་དུ་འཇུག་པ་སྟེ། དཔེར་ན། གནས་འདིར་དགའ་ཡ༵ང་དགའ་ལ་སྐྱིད་ཀྱ༵ང་སྐྱིད།།
རྟག་ཏུ་དགའ་སྐྱིད་ངང་དུ་གནས་པར་ཤོག །ཅེས་དང་། ཡོན་ཏན་བསླབས་ཀྱ༵ང་བསླབས་ལ་ ཤེས་ཀྱ༵ང་ཤེས། ཚིག་
གསལ་ཡ༵ང་གསལ། དོན་གོའ༵ང་གོ །ལྟ་བུ་ཕྲད་ཀྱི་སྔ་ཕྱིའི་ཚིག་གཉིས་མཐུན་ལ། དགའ་སྐྱིད་ཅེས་པ་ལས་ དགའང་
དགའ་ལ་སྐྱིད་ཀྱང་སྐྱིད་ཅེས་པ་དེ་ ཚིག་རྒྱན་དུ་འགྱུར་བ་ཡིན། ཡང་འགའ་ཞིག་གིས། དགའང་དགའ། གསལ་ཡང་
གསལ། ཞེས་དགའ་དང་གསལ་ གཉིས་རེ་ཡོད་པ་དེ་ རྒྱུན་དུ་དགའ་བ་དང་གསལ་བ་ལས་ ལྷག་པར་དུ་དགའ་བ་དང་
གསལ་བའི་དོན་དུ་བཀྲལ་བ་ཡང་ཡོད།
མི་མཐུན་པའི་ཚིག་རྒྱན་ནི།
ཚིག་སྔ་ཕྱི་གཉིས་མི་མཐུན་པ་ཞིག་གི་བར་དུ་འཇུག་པ་སྟེ། དཔེར་ན། ཡོན་ཏན་ཆུང་ཡ༵ང་ང་རྒྱལ་མཐོ་བའི་མི་ལ་གུས་
བརྩི་ཆུང་། ལུས་རྒས་ཀྱ༵ང་སེམས་མ་རྒས་པ་ནི་དགོད་རེ་བྲོ། ནང་ན་མེད་ཀྱ༵ང་ཕྱི་ལ་ཡོད་མདོག་བྱེད་པའི་གང་ཟག་ཐ་ཤལ་
བ་ཡིན། ལྟ་བུ་ཕྲད་ཀྱི་སྔ་ཕྱིའི་ཚིག་གཉིས་མི་མཐུན་ལ། ཡོན་ཏན་ཆེ། ཡིན་ནའང་ང་རྒྱལ་མཐོ། ཞེས་པར། ཡོན་ཏན་ཆུང་
ཡ༵ང་ང་རྒྱལ་མཐོ། ཟེར་བྲིས་ན་ ཚིག་རྒྱན་དུ་འགྱུར་བ་ཡིན།
སྡུད་པའི་དོན་ལ་འཇུག་པ་ནི།
ཚིག་ནང་ལ་མ་གསལ་ཡང་ ཕྲད་ཀྱི་ནུས་པས་ དོན་གཞན་ཞིག་བསྡུ་བར་སོང་བ་སྟེ། དཔེར་ན། ཁོང་ཡ༵ང་སག་ཚང་གི་
གནས་མཇལ་དུ་འགྲོ། ཆོས་འཁོར་རབ་བརྟན་རྩེའི་ནང་དུའ༵ང་ རྩ་ཆེན་གྱི་རྟེན་མང་དུ་བཞུགས། བདག་ཀྱ༵ང་ མགོན་པོ་
ཁྱོད་ཀྱི་འཁོར་དུ་སྐྱེ་བར་ཤོག །ལྟ་བུ་ཁོང་ཡང་ཞེས་ ཁོང་ལས་གཞན་པའི་ ཁྱོད་དང་ང་ལ་སོགས་པ་ ཚིག་ནང་དུ་མ་
གསལ་ཡང་། ཡང་སྒྲས་ཁྱོད་དང་ང་ལ་སོགས་པ་ གནས་མཇལ་དུ་འགྲོ་མཁན་ཡིན་པར་ ཤུགས་ཀྱིས་བསན་པ་ཡིན།
རྐང་པ་ཁ་སྐོང་དགོས་ཚེ་ ཡ༵ང་འཇུག་པ་ནི། རྒྱུ་ནོར་མང་དུ་ཡོད་ན་ཡ༵ང་། །འཆི་བའི་ཚེ་ན་ཕན་པ་མེད། །ལྟ་བུ་ཚིགས་
བཅད་འབྲི་བའི་ཚེ་ ཡོད་ནའང་ཟེར་བྲི་ན་ ཚིག་འབྲུ་གཅིག་མི་འདང་བའི་སྐྱོན་འབྱུང་བ་ཡིན།
སྦོང་ལས།
- འོག་གི་རྗོད་པ་བར་སྟོང་ཡོད་པ་དེར་ རྒྱན་སྡུད་གཉིས་ལས་ གང་འོས་དཔྱད་དེ་བཀོད།
ཡོན་ཏན་སངས་རྒྱས་ཀུན་དང་མཉམ་ན་་་་་་་་། །བཀའ་དྲིན་སངས་རྒྱས་ཀུན་ལས་ལྷག་པའི་མགོན།
ཕ་ཡིས་གང་བྱས་བུས་་་་་་་་་དེ་བཞིན་བྱེད་པ་ཡིན། དགྲ་བོ་སྟོང་གིས་རྒོལ་ན་་་་་་་་་་ཉམ་མི་ང།།
- རྒྱན་སྡུད་ཀྱི་ཕྲད་དེ་དག་མཐུན་པའི་རྒྱན་དང་། མི་མཐུན་པའི་རྒྱན། སྡུད་པའི་སོགས་ལ་འཇུག་པའི་ དཔེར་
བརྗོད་གསུམ་རེ་བྲིས།
- རྐང་པ་ཁ་སྐོང་དགོས་པ་དང་ སྐོང་མ་དགོས་པའི་དཔེར་བརྗོད་སྣ་ཚོགས་ ཚིགས་བཅད་ཐོག་ལས་བྲིས།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ལྷག་བཅས་བཤད་པ།
དྲན་གསོ།
ལྷག་བཅས་ཀྱི་སྒྲའི་འཇུག་ཚུལ་ནི་ རོང་ཁ་དང་མ་མཐུན་པ་ཆེར་མེད་པས་ ཞིབ་ཏུ་སྦང་མི་དགོས་ཀྱང་། ཆོས་སྐད་ལ་
སྦེ་སྒྲ་མེད་པའི་གོ་དོན་ལེན་ཤེས་དགོས། ལྷག་པར་མཚམས་སྦོར་འདྲེན་པའི་སྐབས། ལྷག་བཅས་ཀྱི་ཕྲད་སྦར་རྒྱུའི་གོང་
འོག་གི་བྱ་ཚིག་རྣམས་ དུས་དང་བྱེད་པ་ཡོད་མེད་སོགས་དཔྱད་དེ་ དམིགས་བསལ་གོ་བ་ལེན་དགོས། ལྷག་བཅས་ཀྱི་
ཕྲད་ སྟེ་ཏེ་དེ་གསུམ་པོ་ གང་ལ་སྦར་རྒྱུའི་གོང་གི་བྱ་ཚིག་ནི་ དུས་འདས་པ་ངེས་པར་ཡིན་དགོས་པ་དང་། བྱེད་པས་
བྱ་བ་འདྲེན་པ་ནི་ ལྷག་བཅས་ཀྱི་ཕྲད་ཀྱི་རྗེས་སུ་སྦར་བའི་བྱ་ཚིག་ནི་ བྱེད་པ་པོ་དང་མ་འབྲེལ་བའི་བྱ་ཚིག་ཡིན་དགོས་
པ་སོགས་ མཁྱེན་རབ་འོད་གསལ་གྱི་བརྩམས་པའི་སུམ་ཅུ་པའི་རྣམ་བཤད་ ཟུར་གནས་དགྱེས་པའི་གཏམ་སོགས་སུ་
གསལ་བས་ དེ་དག་ལ་ཞིབ་དུ་བལྟ་དགོས།
རྩ་བ།
ཏེ་དེ་སྟེ་གསུམ་ལྷག་བཅས་ཏེ། །ན་ར་ལ་ས་དྲག་མཐར་ཏེ། །ད་དེ་ག་ང་བ་མ་འ། །མཐའ་མེད་རྣམས་ལ་ས་སྟེ་འཐོབ།
།ཅེས་སོ།།
འགྲེལ་བཤད།
ཕྲད་ནི། ཏེ་དེ་སྟེ་གསུམ་ཡིན། དོན་གྱི་སྦོར་ཚུལ་ནི། ཚིག་དོན་ལྷག་མ་ཡར་འདྲེན་པའི་ ལྷག་བཅས་ཀྱི་དོན་ལ་འཇུག་པ་
ཡིན། སྒྲའི་སྦོར་ཚུལ་ནི། རྗེས་འཇུག་ན་ར་ལ་ས་ད་དྲག་གི་རྗེས་སུ་ཏེ༵་འཐོབ་སྟེ། དཔེར་ན། བསན་ཏེ༵། ཐར་ཏེ༵། བསལ་
ཏེ༵། བསྒྱུརད་ཏེ༵་ལྟ་བུ་དང་། དའི་རྗེས་སུ་དེ༵་འཐོབ་སྟེ། དཔེར་ན། བཅད་དེ༵་ལྟ་བུ་དང་། ག་ང་བ་མ་འ་མཐའ་མེད་ཀྱི་རྗེས་
སུ་སྟེ༵་ཐོབ་སྟེ། དཔེར་ན། བཀག་སྟེ༵། བཀང་སྟེ༵། བཏབ་སྟེ༵། ཕམ་སྟེ༵། དགའ་སྟེ༵། བྱ་བ་སྟེ༵། ལྟ་བུའོ།།
ལྷག་བཅས་ལ་ དོན་གྱི་ཆ་ནས་དབྱེ་ན།
མཚམས་སྦོར་ལྷག་བཅས། དམ་བཅའ་ལྷག་བཅས། གཞན་འདྲེན་ལྷག་བཅས་གསུམ་ཡོད།
མཚམས་སྦོར་ལྷག་བཅས་ལའང་དབྱེ་ན། བྱེད་པས་བྱ་བ་འདྲེན་པ། བྱ་བས་བྱ་བ་ དུས་རིམ་གྱིས་འདྲེན་པ། བྱ་བས་བྱ་
བ་ དུས་གཅིག་ཅར་དུ་འདྲེན་པ་བཅས་གསུམ་ཡོད་པས་ བྱ་ཚིག་གི་སྟེང་དུ་འཇོག་དགོས།
དང་པོ་ནི། ཚིག་སྔ་མ་བྱེད་པ་དང་ ཕྱི་མ་བྱ་བར་སྦོར་ཞིང་ དུས་རིམ་གྱིས་འཇུག་པ་སྟེ། དཔེར་ན། མདའ་འཕངས་ཏེ་
ཕོག། ལྷ་བསྒྲུབས་ཏེ་གྲུབ། ལྟོ་བཟས་ཏེ་འགྲངས། ལྟ་བུ་ཕྲད་ཀྱི་སྔོན་དུ་ བྱེད་འབྲེལ་ལས་ཚིག་དང་ ཕྲད་ཀྱི་རྗེས་སུ་
བྱེད་མེད་ལས་ཚིག་བྲིས་པ་མང་ཡང་། ཕ་མ་དྲན་ཏེ་ངུ་སྐད་ཤོར། ཤིང་སོང་ནས་ལྷུང་སྟེ་རྐང་པ་ཆག །ལྟ་བུ་སྔ་ཕྱི་གཉིས་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཀ་ བྱེད་མེད་ལས་ཚིག་ཡོད་པས། བྱེད་པ་ནི་རྒྱུ་དང་ བྱ་བ་ནི་འབྲས་བུ་ལ་གོ་ན་ སབས་བདེ་བ་ཡིན་ཏེ། རྒྱུ་ལྟ་ོབཟས་པ་
ལས་ འབྲས་བུ་འགྲངས་པ་ཡིན་པའི་ཕྱིར་རོ།།
གཉིས་པ་ནི། ཚིག་སྔ་ཕྱི་གཉིས་ཀ་ བྱ་བར་སྦོར་ཞིང་ དུས་རིམ་གྱིས་འཇུག་པ་སྟེ། དཔེར་ན། ཡར་ལངས་ཏེ་གདོང་
བཀྲུས། ལྷ་མཆོད་དེ་ལས་བྱ། སར་བསད་དེ་ཉལ། ལྟ་བུ་ཕྲད་ཀྱི་སྔ་ཕྱིའི་བྱ་ཚིག་ དུས་རིམ་པ་ཅན་ཡིན་དགོས་ཀྱང་ བྱེད་
པས་བྱ་བ་འདྲེན་པ་ལྟ་བུའི་ རྒྱུ་འབྲས་ཀྱི་འབྲེལ་བ་མེད་ལ། ཕྲད་ཀྱི་སྔ་མའི་བྱ་ཚིག་ནི་ འདས་པ་ཡིན་ཡང་ ཕྱི་མའི་བྱ་
ཚིག་ནི་ སར་བསད་དེ་བྲིས་ཚར། སར་བསད་དེ་བྲི་རྒྱུ་ཡིན། སར་བསད་དེ་འབྲི་བཞིན་ཡོད། ལྟ་བུ་འདས་མ་འོངས་ད་
ལྟའི་བྱ་ཚིག་ཡོད་པ་ཡིན།
གསུམ་པ་ནི། ཕྲད་ཀྱི་སྔ་ཕྱིའི་བྱ་བ་ དུས་གཅིག་ཅར་དུ་སྦོར་བ་སྟེ། དཔེར་ན། འཛུམ་དམུལ་ཏེ་མདངས་ཕྱུང་། འཕུར་
ཏེ་འགྲོ་ཡོང་། དྲི་བའི་ལན་མགོ་གཡུགས་ཏེ་རྒྱབ་གིན་འདུག །ལྟ་བུ་བྱ་བ་སྔ་མ་འདས་པ་དང་ བྱ་བ་ཕྱི་མ་ལ་དུས་གསུམ་
ག་ཡོང་ནའང་ བྱ་བ་འབྱུང་བའི་དུས་ལ་ སྔ་ཕྱིའི་ཁྱད་པར་མེད་པར་ ལྷན་ཅིག་ཏུ་འབྱུང་བ་ཡིན།
དམ་བཅའ་ལྷག་བཅས་ནི། སྨྲ་སྒོ་མཚོན་ཆའི་འགྲེལ་པར། ཕྱི་མས་སྔ་མ་ལ་ ཕན་འདོགས་ཤིང་གསལ་བར་བྱེད་པ།
ཞེས་པ་ལྟར། ཚིག་སྔ་མས་དམ་བཅས་པ་ལ་ དེའི་གསལ་བྱེད་དམ་སྒྲུབ་བྱེད་དུ་ ཚིག་ཕྱི་མ་ཡར་འདྲེན་པ་ལ་གོ་བས།
དེ་ལ་དབྱེ་ན། དབྱེ་བ་འདྲེན་པ་དང། གཏན་ཚིགས་འདྲེན་པ། ངེས་པའི་ཚིག་འདྲེན་པ། རྒྱས་བཤད་འདྲེན་པ་བཅས་
ཡོད།
དང་པོ་ནི། བར་སྤོད་ཀྱི་གཞུང་གཉིས་ཏེ། སུམ་ཅུ་པ་དང་། རྟགས་ཀྱི་འཇུག་པའོ། །ལྟ་བུ་དབྱེ་གཞིའི་རྗེས་སུ་ ཕྲད་སྦར་
བ་དེས་ ལྷག་མ་དབྱེ་བ་འདྲེན་པ་ཡིན། གཉིས་པ་ནི། ནགས་ཚལ་ནང་ལ་མི་ཡོད་དེ། མིའི་སྐད་གོ་བའི་ཕྱིར། ལྟ་བུ་མི་
ཡོད་པའི་རྒྱུ་མཚན་ མིའི་སྐད་གོ་བ་དེ་ ཕྲད་ཀྱིས་འདྲེན་པ་ཡིན། གསུམ་པ་ནི། མེ་ཏོག་པདྨ་ལ་ཆུ་སྐྱེས་ཟེར་ཏེ། ཆུ་ལས་
སྐྱེས་པ་ཡིན་པའི་ཕྱིར། ལྟ་བུ་ཆུ་སྐྱེས་ཟེར་བའི་ངེས་ཚིག་གམ་སྒྲ་བཤད་དེ་ ཕྲད་ཀྱིས་འདྲེན་པ་ཡིན། བཞི་པ་ནི། དཀོན་
མཆོག་ལ་སངས་རྒྱས་དཀོན་མཆོག་དང་། ཆོས་དཀོན་མཆོག་དང་ དགེ་འདུན་དཀོན་མཆོག་གསུམ་ཡོད་ཅིང་། ཆོས་
ལའང་ཞིབ་ཏུ་བཤད་ན་གཉིས་ཏེ། འགོག་བདེན་དང་། ལམ་བདེན་གཉིས་ཡོད་པས། ལམ་བདེན་གྱི་མཚན་ཉིད་ནི་་་། ལྟ་
བུ་རྒྱས་པར་བཀྲལ་བ་ཡིན།
གཞན་འདྲེན་ལྷག་བཅས་ནི། མཚམས་སྦོར་དང་དམ་བཅའ་གཉིས་ལས་གཞན་ ལྷག་མ་ཡོད་པ་ཙམ་སོན་པ་སྟེ། ཁ་
བ་ཅན་དུ་སོང་བཙན་སྒམ་པོ་སྟེ། །སན་ལྗོངས་ཡུལ་འདིར་མི་དབང་མངའ་བདག་མཆོག །མཚན་དང་གནས་ཀྱི་ཁྱད་པར་
ཙམ་ཞིག་ལས། །ཆོས་སྲིད་སྐྱོང་བར་མཛད་རྗེས་བ་ན་མེད། །ལྟ་བུ་དང་། ཁྱོད་ནི་བདག་གི་ཕ་མ་སྟེ་དགེ་བའི་བཤེས་
གཉེན་ཡང་ཡིན། ལྟ་བུ་ལྷག་མ་ཙམ་སོན་པའོ།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སྨྲ་སྒོ་མཚོན་ཆ་ལས་བཤད་པའི་ཕྲད་གཞན་ཡང་།
ན༵ས་སྒྲ། འོད་མདངས་ཆེ་བའི་ཉི་མ་ང་། །གླིང་བཞི་བསྐོར་ན༵ས་ལོག་ཡོང་ངོ་། །ལྟ་བུ་གླིང་བཞི་བསྐོར་ཏེ་ལོག་པ་ནི་ ན༵ས་
སྒྲས་འདྲེན་པ་ཡིན། ཁ་སྐད་ནང་ལ་ ནས་སྒྲ་བེད་སྤོད་བྱེད་ཀྱི་ཡོད།
ལ༵་སྒྲ། ཀློག་པར་བརྩོན་ལ༵་འབྲི་བར་ཡང་སྤོ་བ་ཆེ། ལྟ་བུ་ལ་སྒྲས་ལྷག་མ་སོན་པ་ ལ་དོན་སྐབས་སུ་བཤད་ཟིན། ན༵ས་
དང་ལ༵་སྒྲ་གཉིས་ལ་ སྒྲའི་སྦོར་ཚུལ་མེད་པས་ ཅི་བདེར་སྦར་ཆོག་པ་ཡིན།
ཅིང་ ཞིང་ ཤིང་གི་སྒྲ། དཔེ་ཆ་ཀློག་ཅིང་དོན་ལའང་ བསམ་ཞིབ་བྱེད་དགོས། སེམས་དགའ་ནས་གླུ་ལེན་ཞིང་བྲོ་འཁྲབ་
བོ། །སྔར་བརྩམས་པའིབྱ་ངན་ལ་ བསམས་ཤིང་འགྱོད་པ་སྐྱེས་ཀྱང་ འཕྱིས་པ་ཡིན། ལྟ་བུ། དེ་ལ་ སྒྲའི་སྦོར་ཚུལ་ཡོད་
པས། རྗེས་འཇུག་ག་ད་བ་ད་དྲག་གི་རྗེས་སུ་ ཅིང་དང་། ང་ན་མ་འ་ར་ལ་མཐའ་མེད་ཀྱི་རྗེས་སུ་ ཞིང་དང་། སའི་མཐའ་
མར་ ཤིང་འཐོབ་པ་ཡིན།
སྦོང་ལས།
- འོག་ཏུ་ཡོད་པའི་ཡིག་རྒྱུགས་དེ་ལ་བལྟས་ཏེ་ ལྷག་བཅས་ཀྱི་གོང་དུ་ཡོད་པའི་བྱ་ཚིག་དུས་གང་ཡིན་དང་། ལྷག་
བཅས་ཀྱི་རྗེས་སུ་ཡོད་པའི་བྱ་ཚིག་དེ་ དུས་གང་ཡིན་སོགས་ དབྱེ་བ་དཔྱད།
བྱ་བྱེད་གཉིས་དུས་རིམ་གྱིས་འཇུག་པའི་དཔེ།
བསམ་བློ་ཞིབ་ཏུ་བཏང་སྟེ༵་གཞི་ནས་དྲན་ཡོད། སྔར་གྱི་ལོ་རྒྱུས་རྣམས་དྲན་ཏེ༵་སེམས་རབ་ཏུ་དགའ། སྨན་
ལེགས་པར་བསྟེན་ཏེ༵་ནད་གཞི་ལས་གྲོལ། གནད་དོན་རྣམས་ལེགས་པར་བཤད་དེ༵་དོན་རྣམས་གསལ་པོ་རྟོགས་
ཡོད།
བྱ་བ་གཉིས་དུས་རིམ་གྱིས་འཇུག་པའི་དཔེ།
མེ་ཏོག་སོན་སྣ་ཚོགས་ཉོས་ཏེ༵་སྐྱེད་མོས་ཚལ་དུ་བཏབ། བ་གླང་གི་མཇུག་མ་བསྟན་ཏེ༷་བུང་བུའི་ཤ་བཙོངས།
བསམ་བློ་ཞིབ་ཏུ་བཏང་སྟེ༵་གཞན་ལ་ལན་གདབ་དགོས། ཤིང་མང་དུ་བཏོག་སྟེ༵་རི་ལྟར་བརྩིགས།
བྱ་བ་གཉིས་དུས་གཅིག་ཅར་དུ་འཇུག་པའི་དཔེ།
ང་རིག་པ་བསྒྲིམས་ཏེ༵་དཔེར་བརྗོད་འབྲི་གིན་ཡོད་ལ། ཁྱོད་ནི་དགའ་སྤྲོ་དང་བཅས་ཏེ༵་གླུ་དབྱངས་ལེན་པ་ཇི་ལྟར་
ཡིན། ཚིག་དོན་རེ་རེ་བཞིན་དུ་རྣ་བ་གཏད་དེ༵་ལེགས་པོར་ཉན་དགོས། གསལ་བཤད་པ་ལ་ཐལ་མོ་བརྡབས་ཏེ༵་
དགའ་བསུ་ཞུ་དགོས།
- ལྷག་བཅས་ཀྱི་འཇུག་ཡུལ་གསུམ་པོའི་ དཔེར་བརྗོད་ རེ་རེ་བཞིན་དཔེར་བརྗོད་རེ་བཀོད།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
འབྱེད་སྡུད་བཤད་པ།
དྲན་གསོ། སྔོན་གྱི་བཀའ་བསན་གསུང་རབ་རྣམས་སུ་ གམ་ངམ་སོགས་མང་དུ་སྣང་ཡང་། དེང་སང་ ལག་ལེན་ལ་དེ་
ཙམ་འབྲི་སོལ་མེད་པས་ དཔེ་སོགས་བལྟ་འདོད་ན་ བཀའ་བསན་ལ་བལྟ་དགོས།
རྩ་བ།
གམ་ངམ་དམ་ནམ་བམ་མམ་འམ། །རམ་ལམ་སམ་ཏམ་འབྱེད་སྡུད་དེ། །སྦོར་ཚུལ་སླར་བསྡུའི་སྐབས་དང་མཚུངས།
།ཞེས་སོ།།
འགྲེལ་བཤད།
ཕྲད་ནི། གམ་ངམ་དམ་ནམ་བམ་མམ་འམ་རམ་ལམ་སམ་ཏམ་བཅས་བཅུ་གཅིག་པོ་དང་། དོན་གྱི་སྦོར་ཚུལ་ནི། འབྱེད་
སྡུད་ལ་འཇུག་པ་ཡིན། སྒྲའི་སྦོར་ཚུལ་ནི། སླར་བསྡུ་དང་འདྲ་སྟེ། དཔེར་ན། སག་ག༵མ། མཐོང་ང༵མ། འབད་ད༵མ།
ཡིན་ན༵མ། འཐོབ་བ༵མ། བསམ་མ༵མ། དགའ་འ༵མ། དགའ༵མ། འཁོར་ར༵མ། གསལ་ལ༵མ། སེམས་ས༵མ། འཛིནད་
ཏ༵མ། ལྟ་བུའོ།།
འབྱེད་པ་ནི།
དབྱེ་བ་འབྱེད་པའི་དོན་ཡིན་པ་སྟེ། དཔེར་ན། འབྲུག་གི་རྩ་བ་གསུམ་སྟེ། རྒྱལ་པོའ༵མ། རྒྱལ་ཁབ་བ༵མ། འབངས་མི་
སེར་རོ།། ལྟ་བུ་དབྱེ་གཞི་འབྲུག་གི་རྩ་བ་གསུམ་ལས་ དབྱེ་བ་རེ་རེ་བཞིན་དུ་ཕྱེ་བ་ཡིན། ཁྱེད་ཀྱིས་སུམ་ཅུ་པ་མགོ་
ནས་མཇུག་བར་མཐིལ་ཕྱིན་ཤེས་ས༵མ། ཟེར་བའི་འདྲི་ཚིག་དང་། ཁྱོད་ལ་རྒྱལ་ཁབ་ལ་ཞབས་ཏོག་ཞུ་རྒྱུའི་ལྷག་བསམ་
ཡོད་ད༵མ་སྙམ། ཟེར་བའི་ཐེ་ཚོམ་གྱི་ཚིག་དང་། ང་ལ་ཇའ༵མ་ཆུ་གང་འབྱུང་ན་ཡང་ཁྱད་པར་མེད། ཟེར་བའི་གདམ་ང་ལ་
འཇུག་པ་ཡིན། དཔེ་དེ་རྣམས་ཀྱང་ དོན་གྱི་ཁྱད་པར་ལ་བརྟག་ཅིང་དབྱེ་བ་འབྱེད་པ་ཡིན་པས་ འབྱེད་པའི་ཁོངས་སུ་
གཏོགས་པ་ཡིན།
སྡུད་པ་ནི། གཞི་གཅིག་ནང་ལ་བསྡུ་བའི་དོན་ཏེ། དཔེར་ན། རྒྱལ་པོའ༵མ། རྒྱལ་ཁབ་བ༵མ། འབངས་མི་སེར་ནི་འབྲུག་གི་
རྩ་བ་གསུམ་མོ། །ལྟ་བུ་དབྱེ་བ་རེ་རེ་བཞིན་དུ་ཕྱེ་བ་དེ་ དབྱེ་གཞི་གཅིག་ནང་ལ་བསྡུས་པ་ཡིན།
ནམ་རྒྱུན་འབྱེད་སྡུད་ཀྱི་སྦོར་ཚུལ་དེ་ལྟར་ཡིན་ཡང་། ལག་ལེན་ནང་ལ་གཙོ་བོར་ ད༵ང་སྒྲ་སྦོར་བ་ལས་ ག༵མ་སོགས་སྦོར་
བ་ཉུང་ཞིང་། ཐེ་ཚོམ་དང་ གདམ་ང་དང་ འདྲི་ཚིག་རྣམས་ལ་ཡིན་ན་ ག༵མ་སོགས་སྦོར་བ་ཡིན།
སྦོང་ལས།
- འབྱེད་སྡུད་ཀྱི་ཕྲད་བཅུ་གཅིག་པོ་རེ་རེ་བཞིན་དུ་འབྱེད་པ་དང་། སྡུད་པའི་དཔེར་བརྗོད་གཉིས་རེ་བཀོད།
- ཐེ་ཚོམ་དང་། གདམ་ང་། དྲི་བ་ལ་འཇུག་པའི་དཔེ་རེ་བཀོད།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
རྣམ་དབྱེ་ལྔ་པ་ འབྱུང་ཁུངས་བཤད་པ།
རྩ་བ།
ནས་ལས་འབྱུང་ཁུངས་དགར་སྡུད་དེ། །འབྱུང་ཁུངས་དངོས་ལ་གང་སྦར་འཐུས། །རིགས་མཐུན་དགར་ནས་མི་མཐུན་
ལས། །སྡུད་ལ་ནས་སྒྲ་ཁོ་ན་འཇུག །ཅེས་སོ།།
འགྲེལ་བཤད།
ཕྲད་ནི། ན༵ས་དང་ལ༵ས། དོན་གྱི་སྦོར་ཚུལ་ནི། འབྱུང་ཁུངས་དང་ དགར་བ་ སྡུད་པ་བཅས་ལ་འཇུག་པ་ཡིན། དེ་ལ་
སྒྲའི་སྦོར་ཚུལ་མེད་ཀྱང་། ན༵ས་དང་ལ༵ས་ཇི་ལྟར་སྦོར་ཚུལ་གཤམ་དུ་བསན་ཡོད།
འབྱུང་ཁུངས་ནི། གང་ལས་འབྱུང་བའི་ཁུངས་སོན་པ་སྟེ། དཔེར་ན། ས་ན༵ས་གསེར་ཐོན་པ་ལྟར་ མཁས་པ་ན༵ས་རིག་
པ་འཐོབ་པ་ཡིན། ཁོས་ང་ལ༵ས་དངུལ་བསྐྱིས་ཏེ་ ལོ་མང་སོང་ཡང་ ལོག་སྤོད་རྒྱུ་མིན་འདུག། ཁ་སང་ངའི་དངུལ་ཁུག་
ན༵ས་ དངུལ་བོར་བ་དེ་ ཁྱོད་ཀྱིས་མ་ཐོབ་བམ། དགུན་དུས་གྲང་ངར་གྱི་རྐྱེན་པས་ ལག་པ་ན༵ས་ སྨྱུ་གུའང་ཤོར། ལྟ་བུ་
གསེར་དང་རིག་པ་སོགས་ འབྱུང་སའི་ཁུངས་ ས་དང་ མཁས་པ་སོགས་ཡིན་པ་ནི། ན༵ས་དང་ལ༵ས་སྒྲས་སོན་པ་ཡིན་
ལ། ན༵ས་ལ༵ས་གཉིས་ལ་ སྒྲའི་སྦོར་ཚུལ་མེད་པས་ ཅི་བདེར་སྦོར་རུང་བ་ཡིན།
དགར་བ་ལ་འཇུག་པ་ནི། གཞི་ལས་ལོགས་སུ་དགར་བའི་དོན་ལ་འཇུག་པ་སྟེ། དཔེར་ན། མིའི་ནང་ན༵ས་ སྙིང་སོབས་
ཆེ་བ་དེས་ བྱ་བ་ཅིའང་བརྩམ་ནུས། རྒྱལ་ཁབ་ནང་ན༵ས་ འབྲུག་ནི་བདེ་སྐྱིད་ལྡན་པའི་རྒྱལ་ཁབ་ཅིག་ཏུ་ བརྩི་བཞིན་
ཡོད། ལྟ་བུ་མང་པོའི་ནང་ནས་ གཅིག་ལོགས་སུ་དགར་བའི་སྐབས་སུ་ ན༵ས་སྒྲ་འཇུག་པ་ཡིན། དེ་ལ་རིགས་མཐུན་
དགར་བ་ཟེར། དེང་སང་གསེར་ལ༵ས་ སའི་རིན་གོང་ཆེ་བས་ གང་དགར་ཉོ་ཐུབ་པ་མི་འདུག། མཁས་པ་ལ༵ས་ བླུན་པོ་
བྲིན་པའི་དུས་སུ་ ཚོར་བ་འདྲ་མིན་སྣ་ཚོགས་ཤར། ང་ལ༵ས་ཁོ་ ལོ་གཅིག་གིས་རྒན་པ་ཡིན། ལྟ་བུ་མང་པོའི་ནང་ནས་
བཏོན་པ་མ་ཡིན་པར་ གཞི་གཅིག་ལས་ལོགས་སུ་བཏོན་པའི་སྐབས་སུ་ ལ༵ས་སྒྲ་འཇུག་པ་ཡིན། དེ་ལ་རིགས་མི་མཐུན་
པར་དགར་བ་ཟེར།
སྡུད་པ་ལ་འཇུག་པ་ནི། གང་ནས་འགོ་བརྩམས་པ་དེ་ནས་ སྡུད་པའི་དོན་ལ་འཇུག་པ་སྟེ། དཔེར་ན། བུམ་ཐང་ཆུ་སད་
ན༵ས་ ཨུ་ར་བར་ལ་ཡོད་པའི་ གནས་ཡོངས་རོགས་མཇལ་རྒྱུ་བྱུང་བས་ སྐལ་བ་བཟང་། ན་ནིང་ན༵ས་འགོ་འཛུགས་
རྒྱལ་ཁབ་ནང་ལ་ཤེས་རིག་ལ་སོགས་པ་ གང་ཅིའི་ཐད་ནས་ཀྱང་ འགྱུར་བ་འགྲོ་བཞིན་ཡོད། སློབ་ཕྲུག་ཨང་དང་པོ་
ན༵ས་གསུམ་པའི་བར་ལ་ ཤེས་ཡོན་གཟེངས་ཐོན་གྱི་ རྟགས་མ་གནང་བྱུང་། ལྟ་བུ་བུམ་ཐང་ཆུ་སད་དང་ ཨུ་ར་དབར་
ལ་ གནས་ཇི་སྙེད་ཅིག་ཡོད་པ་དེ་དག་ རེ་རེ་བཞིན་དུ་བརྗོད་མི་དགོས་པར། འགོ་མཚམས་འཛིན་ས་ ཆུ་སད་ལ་ན༵ས་
སྒྲ་སྦར་བ་དེས་ གཞན་རྣམས་བསྡུས་སོང་བ་ཡིན། དེ་ལ་ན༵ས་སྒྲ་ཁོ་ན་འཇུག་ཅིང་། གཅིག་ན༵ས་བཅུ་བར། ལྟ་བུ་མཇུག་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
གི་མཚམས་འཛིན་སའི་རྗེས་སུ་ བར་ཞེས་བྲི་དགོས་པ་ཡོད་མིན་ཡང་ སྐབས་དང་བསྟུན་དགོས།
རྒྱུ་མཚན་ལ་འཇུག་པ་ནི།
ཡི་གེ་བྲི་ཤེས་པ་ལ༵ས་ཀློག་ཤེས་ཀྱི་ཡོད་པར་གོ་ཐུབ། གདོང་དཀར་པོ་ལ༵ས་སེམས་དཀར་བ་ཡོད་པར་དཔག་མི་ནུས། ལྟ་
བུ་ལས་སྒྲས་ བྲི་ཤེས་པའི་རྒྱུ་མཚན་གྱིས་ཀློག་ཤེས་པར་གོ་བས། རྒྱུ་མཚན་སོན་པ་ཡིན། དེ་ལ་ལས་སྒྲ་ཁོ་ན་འཇུག་པ་
ཡིན།
དགར་བ་དང་ སྡུད་པ་ རྒྱུ་མཚན་གསུམ་ འབྱུང་ཁུངས་ཀྱི་ཡན་ལག་ཡིན་པའི་རྒྱུ་མཚན་ཡང་། དགར་བ་ནི་ དགར་
བའི་གཞི་དེ་ལས་ དགར་བྱ་རྣམས་ བྱུང་བ་ལྟར་སྣང་བ་དང་། སྡུད་པ་ནི་ གང་ལས་མཚམས་འཛིན་པ་དེ་ལས་ བསྡུ་
བྱ་རྣམས་ བྱུང་བ་ལྟར་སྣང་བ་དང་། ཀློག་ཤེས་པར་ཧ་གོ་བ་ནི། བྲི་ཤེས་པའི་རྒྱུ་མཚན་ལས་ འབྱུང་བ་ལྟར་སྣང་བས་
འབྱུང་ཁུངས་ཀྱི་ཡན་ལག་ཡིན།
སྨྲ་སྒོ་མཚོན་ཆ་ལས་ ན༵ས་སྒྲ་ལྷག་བཅས་ལ་ འཇུག་པར་བཤད་པ་ནི། གོང་དུ་ལྷག་བཅས་སྐབས་སུ་བསན་ཡོད།
སྦོང་ལས།
- འབྱུང་ཁུངས་ཀྱི་ཕྲད་གང་ཡིན་ ངོས་འཛིན་བྱོས།
- འབྱུང་ཁུངས་ལ་དཔེར་བརྗོད་དབྱེ་བ་མི་འདྲ་བ་ ཇི་ལྟར་འདུག?
- དགར་བ་དང་ སྡུད་པ་ རྒྱུ་མཚན་གསུམ་ལ་འཇུག་པའི་དཔེར་བརྗོད་གསུམ་རེ་རྒྱོབས།
འབོད་སྒྲ་བཤད་པ།
རྩ་བ། ཀྱེ་དང་ཀྭ་ཡེ་འབོད་སྒྲ་སྟེ། །ཕལ་ཆེར་མིང་གི་ཐོག་མར་སྦོར། །ཞེས་སོ།།
འགྲེལ་བཤད། འབོད་སྒྲ་ནི། ཀྱེ་དང་ཀྭ་ཡེ། སྦོར་ཚུལ་ནི། ཚུར་འབོད་པའམ་ སྐད་གཏོང་བའི་དོན་ལ་འཇུག་པ་ཡིན།
སྦོར་ས་ནི། ཕལ་ཆེར་ མིང་གི་ཐོག་མར་སྦོར་བ་ཡིན་ཡང་ ཚིགས་བཅད་སྐབས་སུ་ མིང་གི་མཐའ་མར་སྦོར་བའང་ཡོད།
མིང་གི་ཐོག་མར་སྦོར་བ་ནི། ཀྱེ༵་བ་མ་རིན་པོ་ཆེ། བདག་ལ་དབང་ཞིག་བསྐུར་དུ་གསོལ། ལྟ་བུ་བ་མ་ཚུར་འབོད་པའི་
བར་ཡིན། ཀྭ་ཡེ༵་གྲོགས་པོ། བདེ་བར་ལགས་སམ། ལྟ་བུ་དང་། རྩ་བར་མ་བསན་ཀྱང་། ཝ་ཡེ༵་ནུ་བོ། རྒྱུན་དུ་ཕ་མ་
དང་གོང་མ་ལ་ བརྩི་བཀུར་ཞུ་དགོས་པ་ལས་ རྒོལ་མི་རུང་། ལྟ་བུའང་ཡོད་པས། ཀ་ཡེ་དང་ཀྭའི་སྒྲ་རྣམས་ འབོད་སྒྲ་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཡིན་ཡང་། ཡུལ་ཁྱད་པར་ཅན་ལ་ བརྗོད་མི་རུང་བའི་སྐོར་ མཁས་པའི་མགུལ་རྒྱན་མུ་ཏིག་ཕྲེང་མཛེས་སུ་གསལ་བ་མ་
ཟད། འགའ་ཞིག་གིས། རང་ལས་གོང་མ་ལ་ ཀྱེ་དང་། རང་དང་མཉམ་པ་ལ་ ཀྭ་ཡེ་དང་། རང་ལས་དམན་པ་ལ་ ཝ་
ཡེ་སྦོར་དགོས་པའི་གསལ་ཁ་བསན་ཡོད་པས། ལག་ལེན་ལའང་དེ་ལྟར་སྦོར། དེ་བཞིན་བསན་བཅོས་རྣམས་སུ་གསལ་
བའི་ ཀྱེ་མ་དང་ ཀྱེ་ཧུད། ལྟ་བུ་མ་ངན་གྱི་ཚོར་བ་དང་ ཨེ་མ་ཧོ། ལྟ་བུ་ཡ་མཚན་ཆེ་བའི་ཚོར་སྣང་སོན་པ་རྣམས་ཀྱང་
འབོད་སྒྲར་འཇོག་གོ།
མིང་གི་མཐའ་མར་སྦོར་བ་ནི།
བདག་ནི་དད་པས་ཁྱེད་ལ་གསོལ་བཏབ་ན། །རྟག་ཏུ་ཐུགས་རྗེས་ཟུངས་ཤིག་བ་མ་ཀྱེ༵། །ལྟ་བུ་བ་མ་ཞེས་པའི་མིང་གི་
མཐར་སྦར་བ་ཡིན། ཡང་འགའ་ཞིག་གིས། མིང་གི་བར་དུ་སྦར་བའི་དཔེར། དབྱངས་ཅན་མ་ཀྱེ༵་བདག་ལ་དངོས་གྲུབ་
སྩོལ། །ལྟ་བུར་བྲིས་པ་ཡོད་ཀྱང་། དེ་ནི་དབྱངས་ཅན་མའི་མིང་མཐར་སྦར་བ་ལས། དབྱངས་ཅན་ཀྱེ༵་མ་ལྟ་བུ་ མིང་གི་
བར་དུ་སྦར་བ་མ་ཡིན་པས། གལ་སྲིད་ཚིགས་བཅད་ཀྱི་བར་དུ་ སྦར་བ་ཟེར་ན་འཐད་པ་ཡིན།
དེ་བཞིན་ བསན་འཛིན་ཚུར་ཤོག་དང་། ཟེར་བསན་འཛིན་ འབོད་པའི་སྐབས་སུ། དེ་ལ་འབོད་སྒྲ་མ་སྦར་བའང་ཡོད་
ལ། འོན་ཀྱང་ ཝ་ཡེ་བསན་འཛིན་ཟེར་ འབོད་སྒྲ་སྦར་ན་ གསལ་ཁ་ཡོང་བའི་ཕྱིར། དེ་ལ་འབོད་པ་གསལ་བྱེད་ཀྱི་སྒྲ་
ཟེར་བ་ཡིན། སྤྱིར་རྣམ་དབྱེ་བརྒྱད་དུ་བརྩིས་ནས་ འབོད་སྒྲ་རྣམ་དབྱེ་བརྒྱད་པར་འདོད་ཀྱང་། འགའ་ཞིག་གིས་ རྣམ་
དབྱེ་དང་པོ་དང་མིང་ཙམ་ལ་ ཁྱད་པར་མེད་པས། དེ་ལ་འབོད་སྒྲ་སྦར་ཡང་ མིང་ཙམ་དུ་གནས་པ་ལས། ཁྱད་པར་གང་
དུའང་མི་འགྱུར་བའི་ཕྱིར་ན། རྣམ་དབྱེ་དང་པོའི་ཁོངས་སུ་ འདུ་བར་འདོད་ནས། རྣམ་དབྱེ་བདུན་དུ་ བརྩི་མཁན་ཡང་
ཡོད་པ་ཡིན།
སྦོང་ལས།
- འབོད་སྒྲ་ཞེས་པའི་གོ་དོན་བྲིས།
- ཚིགས་བཅད་ཀྱི་ཐོག་མཐའ་གཉིས་ལ་ ཀྱེ་དང་ཀྭ་ཡེ་སོགས་བེད་སྤྱོད་བྱས་ཡོད་པའི་དཔེར་བརྗོད་བྲིས།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཡིག་འགྲུལ་གྱི་རྣམ་གཞག།
སླབོ ་རིམ་པ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ངོ་སྤོད།
ཡིག་སྐུར་རྣམ་གཞག་ཟེར་མི་འདི་ སྤྱིར་བཏང་ཆོས་དང་ འཇིག་རྟེན་གྱི་བྱ་སྒོའི་
ལམ་ལུགས་ནང་ལུ་ ཕྱི་ནང་གི་འབྲེལ་རྒྱུན་ཚུ་ ཡིག་ཐོག་ལུ་ལག་ལེན་འཐབ་
ནི་གི་ ཡིག་རིགས་ལུ་སླབ་ཨིན། དེ་ལུ་ གཏང་ཡིག་དང་ སྐུར་ཡིག་ ཡིག་
འགྲུལ་དང་ བར་འབྲེལ་ཡིག་རིགས་ཟེར་མི་ཚུ་ཡང་ སླབ་སོལ་ཡོད། ཡིག་
འགྲུལ་གྱི་ ལམ་ལུགས་འདི་ འགོ་དང་པ་ར་ སངས་རྒྱས་བཅོམ་ལྡན་འདས་
ཀྱིས་ བུམོ་མུ་ཏིག་འཁྲི་ཤིང་ལུ་ སྐྱབས་ནང་པའི་དཀོན་མཆོག་གསུམ་བསྟེན་
ཟེར་ གནང་མི་སྤྲིངས་ཡིག་དང་། དཔལ་མགོན་འཕགས་པ་ཀླུ་སྒྲུབ་ཀྱིས་
རྒྱལ་པོ་བདེ་སྤོད་བཟང་པོ་ལུ་ ཆོས་སྲིད་སྐྱོང་ཐངས་ཀྱི་བསླབ་བྱ་ཚུ་ཡིག་ཐོག་ལུ་ བཀོད་དེ་གནང་མི་གི་འཕྲིན་ཡིག་ཚུ་
ལས་ འགོ་བཙུགས་ཏེ་བྱུང་ནུག།
ང་བཅས་རའི་འབྲུག་རྒྱལ་ཁབ་ འདི་ནང་ལུ་ཡང་ སྔོན་མ་ཞབས་དྲུང་རིན་པོ་ཆེ་མཆོག་གིས་ བསན་པ་དང་སེམས་
ཅན་ལུ་གནོད་པའི་དངོས་ཅན་མི་དང་ དངོས་མེད་ལྷ་འདྲེ་ཚུ་ལུ་ བཀའ་བསྒོའི་འཕྲིན་ཡིག་གནང་ཡོད་མི་ཚུ་དང་ གོང་
མ་རིམ་འབྱོན་ཚུ་གིས་གནང་མི་ མགོ་བཀའ་ཤོག་དང་ མཇུག་ཕྱག་ཐམ་ཅན་མ་ཟེར་བའི་རྣམ་གཞག་ཡོདཔ་མ་ཚད་
འོག་མ་ཚུ་གིས་ ཡར་གོང་མ་ལུ་ཕུལ་བའི་ ཞུ་ཡིག་དང་ཞུ་ཚིག་གི་ལམ་ལུགས་ཚུ་ སྔོན་གོང་ལས་ ད་རེས་ཀྱི་བར་ན་
ཁྱུན་མ་ཉམས་པར་གནས་ཏེ་ཡོད།
དེ་བཟུམ་མའི་ཡིག་སྐུར་རྣམ་གཞག་གི་ནང་གསེས་ཀྱི་དབྱེ་བ་ལུ་ ཡི་གུ་བྲིས་ཏེ་གཞན་ལུ་བསྐྱལ་དགོ་པའི་གཏང་ཡིག་
གི་རིགས་ལུ་ ཞུ་ཡིག་ གཏང་ཡིག་ བཀའ་ཤོག་ བཀའ་རྒྱ་ ཁྱབ་བསྒྲགས་ གསལ་བསྒྲགས་ མགྲོན་ཤོག་ འཕྲིན་
ཡིག་ཚུ་དང་། གློག་ཐོག་ཡིག་རིགས་རོང་ཁའི་འབྲི་ཐངས་ ཞུ་ཚིག་/བཤེར་ཡིག་ ངག་བརྗོད་ རྩོད་བཙུགས་/ཉེས་
བཙུགས་ རྩདོ ་ཡིག་/རྩོད་ལན་ཚུ་དང་ གནད་དོན་གཞན་གྱི་ བར་དོན་སྤོད་ལེན་ཡིག་འགྲུལ་ཚུ་ ཚུད་ནི་དང་ ཕྱི་ཁར་
བསྐྱལ་མ་དགོ་པར་ ནང་ན་ལག་ལེན་འཐབ་ནི་གི་ཡིག་རིགས་ལུ་ སྙན་ཞུ་ སྙན་གསོལ་ ལས་རིམ་ གྲོས་གཞི་ གྲོས་
ཆོད་ གན་རྒྱ་ ཟིན་བྲིས་ ལས་འགུལ་ འབྲི་ཐངས་ འཆར་གཞི་འབྲི་ཐངས་ཀྱི་ལམ་ལུགས་ ཚུ་ཚུདཔ་ཨིན།
དབྱེ་བ་དེ་གཉིས་ཆ་ར་ གནད་དོན་དང་འཁྲིལ་ཏེ་ གཞུང་དོན་ལུ་བྲི་དགོ་པའི་ ཡིག་རིགས་ལུ་ གཞུང་འབྲེལ་ཡིག་
འགྲུལ་དང་ ཚོང་དོན་ལུ་བྲི་དགོ་པའི་རིགས་ལུ་ ཚོང་འབྲེལ་ཡིག་འགྲུལ་ སྒེར་དོན་ལུ་བྲི་དགོ་པའི་རིགས་ལུ་ སྒེར་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
དོན་ཡིག་འགྲུལ་ཟེར་ ཡི་གུ་འབྲི་ཐངས་ཀྱི་ ལམ་ལུགས་ཁག་གསུམ་ཡོད།
སློབ་རིམ་ པའི་གནས་ཚད་ནང་ལུ་ གཏང་ཡིག་གི་རིགས་ལས་ ཚིགས་བཅད་ཀྱི་གཏང་ཡིག། སྙན་གསོལ། སྙན་
ཞུ། གནས་ཚུལ་བསྡུ་སྒྲིག་འབད་ཐངས། གློག་ཐོག་ཡིག་རིགས་འབྲི་ཐངས་ཚུ་ སྦང་བ་འབད་དགོཔ་འབད་ཚུད་དེ་ཡོད་
མི་ཚུ་ དབྱེ་དཔྱད་འབད་དེ་ ལག་ལེན་འཐབ་དགོཔ་ཨིན།
ཚིགས་བཅད་ཀྱི་གཏང་ཡིག།
ཚིགས་བཅད་ཀྱི་གཏང་ཡིག་ཟེར་མི་འདི་ རང་གི་ཕམ་དང་ སྤུན་ཆ་ དེ་ལས་ ཆ་རོགས་ཚུ་ལུ་ རང་གི་སེམས་ཁར་མནོ་
བའི་ གནད་དོན་ཚུ་ཚིགས་བཅད་ཀྱི་ཐོག་ལུ་ སྙན་ཚིག་གིས་བརྒྱན་ཏེ་འབྲི་མི་ཅིག་ལུ་ སླབ་ཨིན། ཚིགས་བཅད་ཀྱི་
གཏང་ཡིག་འདི་ ཚིག་ལྷུག་གཏང་ཡིག་དང་ཕྱདཔ་ད་ རྩམོ ་གྱི་རིག་རྩལ་ལག་ལེན་འཐབ་སྟེ་ བྲི་དགོ་ནི་འདི་གིས་ ཧ་
ཅང་གིས་མནངས་ཆེན་སྦེ་བརྩིཝ་ཨིན།
ཚིགས་བཅད་ཀྱི་གཏང་ཡིག་བྲི་བའི་སྐབས་ལུ་ཚང་དགོཔ།

མགོ་རྒྱན། (༈ ༉ )

མགུལ་རྒྱན། (ཚིགས་བཅད་ཀྱི་ཐོག་ལུ)

རང་གི་གནས་ཚུལ་དང་ གཞན་གྱི་གནས་ཚུལ།

མཇུག་དོན་དང་ ཟླ་ཚེས་ཚུ་ཚུད་དགོཔ་ཨིན་རུང་ གཏང་ཡིག་འབྲི་མི་ རང་གི་རྩོམ་གྱི་རིག་རྩལ་དང་འཁྲིལ་
རང་གི་མནོ་མི་ཚུ་དང་ རང་གིས་དགའ་མི་ལུ་ཨིན་པ་ཅིན་ བསོད་ཚིག་ཚུ་ག་ར་ སྙན་ཚིག་གིས་བརྒྱན་ཏེ་བྲི་
དགོཔ་ཨིན།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
) སྙིང་མཐུན་མ་ལུ་བྲིས་ཡོད་པའི་གཏང་ཡིག་གི་དཔེ།
༉ སྔོན་ཚེའི་བསོད་ནམས་ས་བོན་གྲུང་པོ་ལས། །ལེགས་སྐྱེས་སྙིང་སྡུག་ལྗོན་པ་བཟང་པོའི་རྩེར། །བརྩེ་བའི་མེ་ཏོག་
འཛུམ་བརྒྱ་དགོད་པའི་མོད། །དག་སྣང་དྲི་བསུང་འཐུལ་བའི་མཛའ་གྲོགས་དྲུང་།།
སྙན་ཚིག་མེད་ཀྱང་སེམས་མཐུན་དགའ་བའི་གཏམ། །ཚིག་སྦོར་མེད་ཀྱང་སྐྱེས་བཟང་འཕྲིན་ཡིག་སྟེ། །རྣ་བའི་
དབང་པོ་མ་ཡེངས་ལེགས་གསན་ནས། །དོན་བཟང་ཐུགས་ཀྱི་དཀྱིལ་དུ་འཇོག་གནང་ཞུ། །མ་བཏབ་ནགས་ཚལ་སྟུག་
པོའི་དོ་ར་རུ། །མ་ཕྲང་དྲང་པོར་སྐྱེས་པའི་ཙན་དན་ལྗོན། །མཉེན་ལྕུག་ལང་ལོང་གཡོ་བ་འདི་མཐོང་ཚེ།། སྙིང་སྡུག་ཁྱོད་
ཀྱི་སྐུ་གཟུགས་སེམས་ལ་དྲན། །ནམ་མཁའ་གཡུ་ཡི་ཕོ་བྲང་ཡངས་པ་རུ། །དཀར་གསལ་མཛེས་པའི་ཟླ་བ་འོད་པོ་ཆེ།
།རྒྱུ་སྐར་དབུས་ན་འཛུམ་ཞལ་མཐོང་བའི་ཚེ། །བརྩེ་གྲོགས་ཁྱོད་ཀྱི་གདོང་གི་ཟླ་བ་དྲན།།
གནམ་ཟླ་དཔྱིད་དུས་ཚེས་པའི་དུས་སྐབས་ན། །ལྗོན་པ་མྱུ་གུ་གསར་པ་རྒྱས་པའི་རྩེར། །སྐད་སྙན་ཁུ་བྱུག་མགྲིན་
གླུ་ཐོས་པའི་ཚེ།། སྙིང་མཐུན་ཁྱོད་ཀྱི་གསུང་སྐད་རྣ་བར་དྲན། །གཡུ་ལོས་བརྒྱན་པའི་སྤང་ལྗོངས་དོ་ར་རུ། །མེ་ཏོག་སྣ་
ཚོགས་ལང་ཚོ་བདོ་བའི་རྩེར།། དྲི་ཡིས་རྐང་དྲུག་ངོམ་པ་མཐོང་པའི་ཚེ། །ཡིད་འོང་ཁྱོད་ཀྱི་ཁ་ཡི་དྲི་བཟང་དྲན། །སེམས་
མཐུན་ཁྱོད་ནི་ར་རོང་ཆུ་མོ་འདྲ། །སྐད་སྒྲ་ཐོས་ཀྱང་མཐོང་བའི་གོ་སྐབས་དབེན། །དངོས་སུ་འཕྲད་པའི་རང་དབང་མེད་
མོད་ཀྱང་། །ཞལ་བཟང་དཀར་གསལ་མཛེས་སྡུག་རྟག་པར་དྲན།།
དཀར་ཡོལ་ཆག་ཀྱང་རི་མོ་མི་ཡལ་བཞིན། །སེམས་ཀྱི་དག་སྣང་རི་མོ་ཡལ་ས་མེད། །དར་གྱི་མདུད་ཕོད་ཧ་ཅང་དམ་
པ་བཞིན།། དམ་ཚིག་གསེར་གྱི་མདུད་ཕོད་ཞིག་ས་མེད། །རིན་ཐང་ཆུང་ཡང་སེམས་ཀྱི་དག་སྣང་རྟེན། །གནས་ཚུལ་ཡིག་
འཕྲིན་ཕུལ་ཡོད་ལེགས་གཟིགས་ནས། །དོན་བཟང་ཐུགས་ཀྱི་དཀྱིལ་དུ་འཇོག་གནང་ཞུ། །ཡིག་ལན་རྒྱ་ཤོག་དཀར་ཅུང་
གནང་བར་མཛོད། །བདག་གི་ཡིད་ཀྱི་ལྷ་བྱ་དཀར་མོ་འདི། །གནས་ཚུལ་གཤོག་རླབས་དལ་གྱིས་བསྐྱོད་བཞིན་དུ། །ས་
ཕྱོགས་ཐིམ་ཕུག་ལྷ་ཤིང་རྩེ་མོ་ལས།། རང་སེམས་དགའ་བའི་པད་ཚལ་ནང་དུ་འཕུར།།
རབ་བྱུང་བཅུ་བདུན་ཆུ་མོ་ཡོས་ཀྱི་ལོ། །རྒྱལ་ཟླ་ཡར་ངོ་རོགས་པ་གཉིས་པའི་ཉིན། །ཁྱོད་ལ་སྙིང་ནས་བརྩེ་བའི་
གྲོགས་ཉིད་ཀྱིས།། ཡང་ཡང་དྲན་པའི་ངང་ནས་ཕུལ་བ་དགེའོ།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
) ཕམ་ལུ་བྲིས་ཡོད་པའི་གཏང་ཡིག་གི་དཔེ།
༈ གོས་དང་ཟས་ཀྱིས་གསོ་བའི། །ཚེ་འདིར་མེད་ཐབས་མེད་པའི། །དབང་པོ་སྒོ་ལྔ་གནང་བའི། །དྲིན་ཅན་ཕ་མའི་དྲུང་དུ།།
གཡུས་བཟང་ནོར་བུའི་གླིང་ལུ། །བཞུགས་པའི་དྲིན་ཅན་ཕ་མ། །ན་ཚ་སྡུག་བསྔལ་མེད་པར། །དགའ་
སྐྱིད་ངང་ལུ་ཡོདཔ་འོང་། །ཁྱེད་རའི་བུ་མོ་རང་ཡང་། །དཀོན་མཆོག་གསུམ་གྱི་ཐུགས་རྗེ། །ཕ་མ་
གཉིས་ཀྱི་སྐུ་དྲིན། །རྟག་བུ་སེམས་ཁར་དྲན་དོ། །གཞུང་ཞབས་བཀའ་དྲིན་ཆེཝ་ལས། །རིན་མེད་
གནང་བའི་ཤེས་ཡོན། །སློབ་དཔོན་ཚུ་གིས་གནངམ་ད། །བརྩོན་ཤུགས་བསྐྱེད་དེ་ལྷབ་དོ།།
གནས་ཚུལ་ཞུ་ནི་ཟེར་རུང་། །རེས་གཟའ་ཉི་མའི་ཕྱི་རུ། །སྣ་ཚོགས་ལས་རིམ་ནང་ལུ། །ང་ཡང་བཅའ་མར་གཏོགས་དོ།
། དྲིན་ཅན་ཕ་མ་གཉིས་ཀུ། །དུས་ཚོད་དལ་ཁོམ་ཡོད་ན། །ཁྱོད་རའི་གཅེས་ཕྲུག་རང་གི། །ལས་རིམ་གཟིགས་པར་
འབྱོན་གནང་།།
བརྩེ་བའི་ཕ་མ་གཉིས་ལུ། །ཞུ་ནི་ལེ་ཤ་ཡོད་རུང་། །ད་རིས་དུས་ཚོད་མེདཔ་ལས། །མཇུག་བསྡུའི་ཚུལ་སྦེ་བཞག་གེ། །སྤྱི་
ཟླ་གཉིས་པའི་སྤྱི་ཚེས། །ཚེས་གྲངས་གཅིག་གི་ཉིནམ་ལུ། །གཅེས་ཕྲུག་བསོད་ནམས་རང་གིས། །དྲན་པའི་ངང་ནས་ཕུལ་
དོ།།
སྦོང་ལཱ།
) ཚིགས་བཅད་ཀྱི་གཏང་ཡིག་འདི་ནང་ ཡི་གུ་སྐྱེལ་མི་དང་ བསྐྱལ་སའི་ཡུལ་ གནད་དོན་ཚུ་ ངོས་འཛིན་
འབད།
) གཏང་ཡིག་ པ་འདི་ལྷག་སྟེ་ འདི་གི་ལན་ཅིག་བྲིས་ཞིན་ན་ དམང་ཁར་ལྷག།
) རང་གི་ཆ་རོགས་དང་ ཕམ་སྤུན་ཆ་ གཉེན་ཉེཝ་ཚུ་ལུ་ གཏང་ཡིག་ཚིགས་བཅད་ཀྱི་ཐོག་ལས་ བྲི་ནིའི་སྦྱང་
བ་འབད།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སྙན་གསོལ།
སྙན་གསོལ་ཟེར་མི་འདི་ རང་གི་དབང་ཚད་ལས་ལྷག་སྟེ་ ལཱ་འབད་དགོཔ་དང་ ཡང་ན་ དམིགས་བསལ་གྱི་ལས་རིམ་
འགོ་འདྲེན་འཐབ་དགོཔ་རེ་འཐོན་པའི་སྐབས་ རང་གིས་ཐག་གཅད་མ་ཚུགས་པར་ དམིགས་བསལ་ གནང་བ་ཞུ་ནི་གི་ཡི་གུ་
ལུ་སླབ་ཨིན། དེ་ཡང་སྙན་གསོལ་གྱི་རིགས་འདི་མང་ཤོས་ར་ ལྷན་ཁག་དང་ལས་སྡེ་ནང་འཁོད་ཀྱི་དོན་ལུ་ ལག་ལེན་འཐབ་
ཨིན།
སྙན་གསོལ་འདི་ ད་ལས་ཕར་འབད་ནི་གི་ལཱ་ཅིག་གི་སྐོར་ལས་ དགོངས་སྐོར་ཞུ་བའི་ཡི་གུ་ཨིནམ་ལས་དེ་ནང་ལུ་ གནང་
བ་ཞུ་དགོ་པའི་ ལཱ་གི་རྒྱབ་ཁུངས་དང་ དཀའ་ངལ། དཀའ་ངལ་སེལ་ཐབས་དང་ གནང་བ་ག་ཅི་གནང་དགོཔ་ཨིན་ན་ མ་
དངུལ་དགོ་པ་ཅིན་ ག་དེམ་ཅིག་དགོཔ་ཡོད་ག། མ་དངུལ་ཨང་རིམ་ ག་ཏེ་ལས་གཏང་ནི་ཨིན་ན། ག་དེ་སྦེ་གཏང་ནི་ཨིན་ན་
ཚུ་ཚུད་དགོཔ་ཨིན།
འོག་ལུ་ སྙན་གསོལ་གྱི་དཔེ་གཉིས་བཀོད་ཡོད་མི་དང་ དཔེ་གཞན་ཚུ་ཡང་འཚོལ་ཏེ་ གོ་བསྡུར་འབད་ཐོག་ལས་ སྙན་
གསོལ་འབྲི་ཐངས་ཀྱི་ཁྱད་པར་མ་འདྲཝ་ག་དེ་སྦེ་ར་ཡོད་ག་ དབྱེ་དཔྱད་ཀྱི་ཐོག་ལས་ རང་གིས་ཡང་ སྙན་གསོལ་བྲི་ནིའི་
ཉམས་མྱོང་འཐོབ་དགོཔ་ཨིན།
སྙན་གསོལ་དཔེ་དང་པ།
ཡིག་ཨང་ སོ་ནམ་/མཁོ་སྒྲུབ་/-/ སྤྱི་ལོ་ ཟླ་ ཚེས་ ལུ།
སྙན་གསོལ།
ཞུ་དོན་ ད་རེས་ང་བཅས་རའི་ཡིག་ཚང་ནང་གི་ འབྲི་ཁྲི་དང་རྐང་ཁྲིའི་ཅ་ཆས་ཀྱི་རིགས་ཚུ་ ག་ར་རྙིངམ་ཐལ་ཏེ་ སྤྱོད་མ་བཏུབ་ཐལ་
སོཔ་ལས་བརྟེན་ གསརཔ་མཁོ་སྒྲུབ་འབད་དགོཔ་འདུག་ལགས། ད་ལྟོ་ བུ་ཊཱན་ཕར་ནི་ཅར་བོརདྲི་ཟེར་མི་ ལས་སྡེ་འདི་གིས་ ཅ་
ཆས་ཚུ་ གོང་ཚད་མར་ཕབ་ཀྱི་ཐོག་ལས་ བཙོང་དོ་ཡོདཔ་ལས་ གཤམ་འཁོད་ཀྱི་ཅ་ཆས་ཚུ་ གོང་ཚད་རིན་སྡུར་འབད་མ་དགོ་པར་
མཁོ་སྒྲུབ་འབད་ཆོག་པའི་གནང་བ་ཅིག་ བཀྲིན་བསྐྱང་གནང་ཟེར་ཞུ་ནི་ཨིན་ལགས།
 ཀམ་པིའུ་ཀྲར་གྱི་འབྲི་ཁྲི་ཚན་ཅིག་ལུ་ དངུལ་ཀྲམ་ /
 ཡིག་ཚང་གི་འབྲི་ཁྲི་ཚན་གསུམ་ལུ་ དངུལ་ཀྲམ་ /
 རྐང་ཁྲི་བཞི་ལུ་ དངུལ་ཀྲམ་ /
མ་དངུལ་འདི་ ཅ་ཆས་མཁོ་སྒྲུབ་ཀྱི་འཆར་དངུལ་ཐོག་ལས་ གཏང་ནི་ཨིན་པའི་སྙན་སྒྲོན་ཞུ་ནི་ཨིན་ལགས།
(རྡོ་རྗེ་དབང་འདུས། (ཚེ་དབང་ནོར་བུ)
མཁོ་སྒྲུབ་འགོ་དཔོན། མདོ་ཆེན།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སྙན་གསོལ་གྱི་དཔེ་གཉིས་པ།
ཡིག་ཨང་་་་་་་་་་་་་་་་་་་་་་། སྤྱི་ཚེས་་་་་་་་་་་་་་་་་་་་་་་་་་་།
སྙན་གསོལ།
༉ གསོལ་དོན་འདི་ནི། སློབ་རིམ་དགུ་པའི་སློབ་ཕྲུག་དེ་ཚུ་ རྒྱལ་སྲས་ལག་ལེན་གྱི་དོན་ཚན་ དགོན་པ་བསྟེན་
དགོ་པའི་སྐོར་ལས་ ལེགས་ཤོམ་སྦེ་ལྷབ་སྦྱང་འབད་ཚུགས་ནི་ལུ་དམིགས་ཏེ་ རེས་གཟའ་ཉིམ་ སྤྱི་ཚེས་
// ལུ་ ཕུན་ཚོགས་གླིང་གི་ བཤད་གྲྭ་དང་ལྷ་ཁང་ དགོན་པ་ཚུ་ནང་ འཁྱིད་ནི་སྦེ་ཨིན། དེ་སྦེ་
འཁྱིད་མི་འདི་གིས་ སློབ་ཕྲུག་ཚུ་གི་རྒྱུད་ལུ་ དོན་ཚན་འདི་གི་སྐོར་ལས་ ལེགས་ཤོམ་སྦེ་ ཧ་གོ་ཚུགས་པའི་ཁེ་
ཕན་ཡོདཔ་ཨིན་ལགས།
དེ་འབདཝ་ད་ སློབ་ཕྲུག་གྱངས་ཁ་ཡོངས་བསྡོམ་ དེ་ཅིག་ཡོདཔ་ལས་ དེ་ཚུ་ག་ར་ཤེས་ཡོན་ལྟ་སྐོར་འཁྱིད་ནིའི་
དོན་ལུ་ སྣུམ་འཁོར་གྱི་དཀའ་ངལ་འདུག་ལགས། དེ་འདཝ་ལས་ སློབ་གྲྭའི་གྲུལ་འཁོར་བཱསི་ བདའ་ཆོག་པའི་
གནང་བ་དང་། སློབ་ཕྲུག་ཚུ་ལུ་ཉིན་མའི་ལྟོ་བཟའ་ནིའི་དོན་ལུ་ སློབ་གྲྭའི་ཕན་བདེ་མ་དངུལ་ནང་ལས་ མ་དངུལ་
/- (སྟོང་ཕྲག་བཅོ་ལྔ) ལག་ལེན་འཐབ་སྟེ་ ཤེས་ཡོན་ལྟ་སྐོར་འཁྱིད་ཆོག་པའི་གནང་བ་ ཞུཝ་ཨིན།
པདྨ་རྣམ་རྒྱལ། བསོད་ནམས་རྡོ་རྗེ།
ཆོས་ཚན་སློབ་དཔོན། ཆོས་ཚན་འགོའཛིན།
ཨོ་རྒྱན་རྡོ་རྗེ།
དབུ་འཛིན།
ཕུན་ཚོགས་གླིང་འབྲིང་རིམ་སློབ་གྲྭ་གོང་མ།
སྦོང་ལཱ།
སྙན་གསོལ་ མ་འདྲཝ་ཚུ་བསྡུ་ལེན་འབད་དེ་ ལྷག་བཅུག་ཞིན་ན་ མིང་ཚིག་ལག་ལེན་འཐབ་ཐངས་ ཡིག་སྡེབ་ དོན་
ཚན་བཙུགས་ཐངས་དང་ འབྲི་བཀོད་ཚུ་ དབྱེ་དཔྱད་འབད། ཡང་ན།
གོང་གི་སྙན་གསོལ་གྱི་་དཔེ་ཚུ་ལུ་གཞི་བཞག་སྟེ་ གནས་སངས་གང་རུང་ཐོག་ལུ་ སྙན་གསོལ་བྲི་ནིའི་སྦང་བ་འབད།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སྙན་ཞུ།
སྙན་ཞུ་ཟེར་མི་འདི་ གཞུང་དོན་དང་སྒེར་དོན་ ག་ཅིའི་ནང་ར་འབད་རུང་ གནད་དོན་ཅིག་གི་སྐོར་ལས་ གནས་སྟངས་
ལོ་རྒྱུས་ཚུ་ ཁ་གསལ་སྦེ་བཤད་པ་རྐྱབ་སྟེ་ གོངམ་དང་ གཙུག་སྡེ། ཡང་ན་ མི་མང་གི་སྙན་ལུ་ གོ་བརྡ་ལེགས་
ཤོམ་སྦེ་སྤྲོད་ནིའི་དོན་ལུ་ འབྲི་སྲོལ་ཡོད་པའི་ ཡི་གུ་འབྲི་ཐངས་ཅིག་ལུ་གོཝ་ཨིན།
སྙན་ཞུ་འདི་ དོན་ཚན་ལེ་ཤ་མེད་པ་ཅིན་ ཤོག་ལེབ་ཅིག་ནང་སྙན་ཞུ་དང་ ཞུ་ཡིག་འབྲེལ་ཏེ་བཟོ་བ་གིས་ བཏུབ་
ཨིན་རུང་ དོན་ཚན་ལེ་ཤ་ཡོད་པ་ཅིན་ ལོགས་སུ་བཟོ་སྟེ་ གདོང་ཤོག་ཞུ་ཡིག་དང་བཅསཔ་སྦེ་ ཕུལ་དགོ། གདོང་
ཤོག་ཞུ་ཡིག་ཡོད་པ་ཅིན་ ལོགས་སུ་བཟོ་མི་གི་སྙན་ཞུ་ལུ་ མགུལ་རྒྱན་དང་ ཞུ་དོན་ཟེར་བའི་ཚིག་གཞི་ག་ནི་ཡང་
མི་དགོ། ཕྲང་ཕྲང་ དགོས་པ་དམིགས་ཡུལ་ཚུ་ལས་ འགོ་བཙུགས་ཏེ་བྲི་དགོ།
སྙན་ཞུའི་ཡིག་རིགས་ལུ་ སྙན་ཞུའི་ལཱ་འདི་གི་སྐོར་ལས་ ཁུངས་དོན་རྒྱབ་ཁུངས་ དགོས་པ་དང་དམིགས་ཡུལ་ ལཱ་
གི་འབད་རིམ་ བཅུད་དོན་གྲུབ་འབྲས་ རང་གི་ངོ་སྦྱོར་གྱི་གྲོས་འཆར་དང་ དོན་ཚན་ལྔ་ནང་སྦེ་ཕུལ་དགོ།
) སྙན་ཞུ་ཟུར་སྦྲགས་སྦེ་ཕུལ་བའི་དཔེ།
༊ སློབ་གྲྭའི་ཤེས་ཡོན་ལས་ཁུངས་ཀྱི་མདོ་ཆེན་མཆོག་ལུ།
གུས་གདག་ས་མི་སྡེ་སློབ་གྲྭའི་ དབུ་འཛིན་སྤེན་པ་གིས་ཞུ་བ་
འདི་ནི། མདང་ཞག་ དྲག་ཤོས་མཆོག་གིས་གནང་བའི་བཀའ་རྒྱ་དང་འཁྲིལ་ཏེ་ ང་བཅས་ཀྱི་སློབ་གྲྭ་ནང་ ལྟོ་
འཐོབ་གྲངས་སུ་ འོས་འབབ་ཡོད་མི་ སློབ་ཕྲུག་གི་སྐོར་ལས་ ཞིབ་འཚོལ་འབད་དེ་ཡོདཔ་ཨིན། ཞིབ་འཚོལ་
གྱི་བཅུད་བསྡུས་སྙན་ཞུ་འདི་ ཟུར་སྦྲགས་སྦེ་ཕུལ་ཡོད་ཟེར་ཞུ་ནི་ཨིན་ལགས། ཞེས་སྤྱི་ལོ་ སྤྱི་ཟླ་
པའི་ སྤྱི་ཚེས་ ལུ་ སློབ་གྲྭའི་དབུ་འཛིན་གྱིས་
ཕུལ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
) སྙན་ཞུ་གི་དཔེ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སྦོང་ལཱ།
སློབ་གྲྭའི་རྩེད་སྟོན་ལས་རིམ། ཤེས་ཡོན་ལྟ་སྐོར་ལས་རིམ། འདས་པའི་བདུན་ཕྲག་གི་ལཱ་ཤུལ་གྲུབ་འབྲས། ལ་
སོགས་པའི་དོན་ཚན་མ་འདྲཝ་གི་ཐོག་ལུ་ སྙན་ཞུ་འབྲི་ཐངས་ཀྱི་གོ་རིམ་དང་འཁྲིལ་ཏེ་ སྙན་ཞུ་བྲི་ནིའི་སྦྱང་བ་
འབད།
དྲི་བ།
. སྙན་ཞུ་ཟེར་མི་འདི་ ག་ཅི་ལུ་གོཝ་ཨིན་ན?
. སྙན་ཞུའི་ནང་ལུ་ ག་ཅི་ར་ཚུད་དགོཔ་ཨིན་མས་གོ?
. སྙན་ཞུ་བྲི་ནི་འདི་ ཁག་ཆེ་བས་ག? ག་ཅི་འབད་ཁག་ཆེཝ་ཨིན་ན?
གློག་ཐོག་ཡིག་རིགས།
གློག་ཐོག་ཡིག་རིགས་ ཟེར་མི་འདི་ དེང་སང་དུས་ཀྱི་འཕོ་འགྱུར་དང་བསྟུན་ དུས་ཚོད་དང་མཐུན་རྐྱེན་གྱི་ཁེ་ཕན་ལུ་
བལྟ་སྟེ་ ཡིག་རིགས་ཚུ་ཤོ་གུའི་ཐོག་ལས་མེན་པར་ གློག་རིག་དང་ཡོངས་འབྲེལ་ ལ་སོགས་པའི་ཐོག་
ལས་ བསྐྱལ་ཡོད་མི་ཡི་གུའི་རིགས་ཚུ་ལུ་སླབ་ཨིན། གློག་ཐོག་ཡིག་རིགས་འདི་ལས་བརྟེན་ཏེ་ དུས་ཚོད་ལག་
ལེན་དང་ བརྡ་དོན་ འཕྲོད་ཚུགས་པའི་ཁེ་ཕན་ཡོད།
ཡོངས་འབྲེལ་ཡིག་རིགས་བསྐྱལ་བའི་སྐབས་ཀྱི་གོ་རིམ།
དང་པ་ ཟེར་མི་འདི་གུ་ཨེབ་སྟེ་ ཕུལ་སའི་ཁ་བྱང་བྲི་དགོ།
གཉིས་པ་ ཟེར་མི་འདི་ནང་ལུ་ ཕུལ་མི་རང་གི་ཁ་བྱང་འདི་འོངམ་ཨིན།
གསུམ་པ་ ཟེར་མི་འདི་ཁར་ ཨེབ་སྟེ་ རྩ་དོན་བྲི་དགོ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
བཞི་པ་  ཟེར་མི་འདི་ཁར་ ཨེབ་སྟེ་ མགོ་རྒྱན་ལས་འགོ་བཟུང་སྟེ་ ཡིག་འགྲུལ་གྱི་
ལམ་ལུགས་ལྟར་དུ་ གནད་དོན་ཚུ་ག་ར་ ཚངམ་སྦེ་བྲི་དགོ།
འདི་གི་སྐབས་ལུ་ ཡིག་ཆའི་རིགས་གཞན་བསྐྱལ་དགོཔ་རེ་འབྱུང་ན་ ཟེར་མི་འདི་ཁར་
ཨེབ་ཞིན་ན་ ཡིག་ཆ་འདི་ ཟུར་སྦྲགས་སྦེ་ བསྐྱལ་དགོ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
དཔེར་ན།
ཕུལ་སའི་ཡོངས་འབྲེལ་ཁ་བྱང་
ཕུལ་མིའི་ཡོངས་འབྲེལ་ཁ་བྱང་
རྩ་དོན་ རྫོང་ཁའི་ལས་འགུལ་ཕུལ་ཡོད་པའི་སྐོར་ལས།
༊ རྫོང་ཁའི་ཆོས་ཚན་སློབ་དཔོན་མཆོག་ལུ།
གུས་པས་ཞུ་གསོལ་དེ་ནི། སློབ་དཔོན་མཆོག་ ལེགས་ཤོམ་སྦེ་བཞུགས་ཡོདཔ་
འོང་ མནོ་བའི་རེ་བ་དང་བཅས་ མདང་ཞག་ སྤྱི་ཚེས་// ལུ་གནང་ཡོད་པའི་ ལས་འགུལ་གྱི་
དྲི་བ་དང་འཁྲིལ་ཏེ་ ལས་འགུལ་བྲིས་ཡོད་མི་འདི་ ད་རིས་ཕུལ་དོ་ཟེར་ཞུ་ནི་ཨིན་ལགས། མ་གཞི་ལས་
འགུལ་ཕུལ་བའི་ ཚེས་གྲངས་འདི་ སྤྱི་ཟླ་འདི་གི་ སྤྱི་ཚེས་ ལུ་ཨིན་རུང་ འཕྲལ་འཕྲལ་རྒྱུན་ལམ་
མ་བཏུབ་པའི་ དཀའ་ངལ་ལས་འཐོན་འོང་མནོ་སྟེ་ ད་རིས་ཕུལ་དོ་ཟེར་ཞུ་ནི་ཨིན་ལགས། ངེའི་ལས་འགུལ་
འདི་ ཟུར་སྦྲགས་སྦེ་ཕུལ་ཡོད་ལགས། ཞེས་སྤྱི་ཟླ་ པའི་སྤྱི་ཚེས་ལུ་ སློབ་ཕྲུག་སངས་རྒྱས་བཟང་
མོ་གིས་ཕུལ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སྦོང་ལཱ།
• སློབ་དཔོན་གྱིས་ ཨི་མཱེལ་ཐོག་ལས་ དྲི་བ་ཅིག་བཀོད་ཞིནམ་ལས་ སློབ་ཕྲུག་ཚུ་གིས་ དེའི་ལན་ཚུ་
ཨི་མཱེལ་ཐོག་ལུ་བྲིས་ཏེ་ སློབ་དཔོན་ལུ་ ཕུལ་དགོ། དེ་ལས་ སློབ་དཔོན་གྱིས་ ལན་ཚུ་ དབྱེ་ཞིབ་
མཛད་དེ་ སྐྱོན་ཡོན་ཚུ་བཀོད་གནང་འོང་།
• དེ་ལས་རིགས་བསྒྲེས་ཏེ་ ལས་རིམ་ཚུ་ནང་མགྲོན་ཞུ་འབད་ནི་དང་། རང་གི་ཆ་རོགས་ཚུ་ལུ་གནས་སྟངས་ཀྱི་
བཤད་པ་དང་ གནས་ཚུལ་སླབ་ནི། སློབ་དཔོན་ལུ་དྲི་བའི་ལན་དང་ ལས་འགུལ་བྲིས་ཏེ་ཕུལ་ནི། ལ་
སོགས་པའི་གནད་དོན་ཚུ་གི་སྐོར་ལས་ གློག་རིག་ཁ་བྱང་ཐོག་ལུ་ བྲི་ནིའི་སྦྱང་བ་འབད།
གནས་ཚུལ་བསྡུ་སྒྲིག།
གནས་ཚུལ་བསྡུ་སྒྲིག་ཟེར་མི་འདི་དངོས་སུ་བྱུང་ཡོད་པའི་གནས་སྟངས་ཅིག་གི་ཐོག་ལུ་ འབྲེལ་བ་ཡོད་པའི་མི་ངོ་དང་
ས་གོ་ གནས་སྟངས་ཚུ་དང་ དངོས་སུ་འབྲེལ་བ་འཐབ་སྟེ་བསམ་འཆར་དང་ གནས་སྡུད་ བརྡ་དོན་ཚུ་ བསྡུ་སྒྲིག་
འབད་ཞིན་ན་ བཤད་མི་ལུ་སླབ་ཨིན།
གནས་ཚུལ་བསྡུ་སྒྲིག་གི་རིམ་པ།

གནད་དོན་གདམ་ཁ་རྐྱབ་སྟེ་ རྒྱབ་ཁུངས་འོས་འབབ་ཡོད་མེད་དབྱེ་བ་དཔྱད་དགོ།

གནས་ཚུལ་འདི་ལས་བརྟེན་ཏེ་ མི་སྡེ་ནང་ལུ་ཕན་གནོད་བལྟ་དགོ།

གནས་ཚུལ་གནད་དོན་འདི་གི་སྐོར་ལས་ ཞིབ་འཚོལ་འབད་དགོ།

གནས་ཚུལ་འདི་ནང་ འབྲེལ་བ་ཡོད་པའི་ མི་ངོམ་ ས་གོ་ གནས་སྟངས་ཚུ་དང་ དངོས་སུ་འབྲེལ་
བ་འཐབ་དགོ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།

གནས་ཚུལ་འདི་ ཕྱོགས་གཅིག་གི་དབང་ལུ་མེན་པར་ འབྲེལ་བ་ཡོད་ཚད་ཅིགཔ་ལས་ བསམ་འཆར་བསྡུ་
ལེན་འབད་དགོ།

གནས་ཚུལ་ནང་ལུ་ ཚང་དགོ་པའི་གནད་དོན་དང་ དྲི་བཀོད་ཚུ་ག་ར་བསྡུ་སྒྲིག་འབད་དགོ།

མཐའ་དཔྱད་སྙན་ཞུ་འདི་ ཡིག་ཐོག་ལུ་བཀོད་དེ་ སློབ་དཔོན་དང་ཆ་རོགས་མཁས་པ་ཅིག་ལས་
གྲོགས་རམ་ལེན་ཏེ་ ཞུན་ དག་རྐྱབ་དགོ།

ཞུན་དག་འབད་ཚར་ཞིནམ་ལས་ ལོག་མཐའ་དཔྱད་ བཟོ་དགོ། ཨིན་རུང་བརྡ་བརྒྱུད་ཀྱི་གཙུག་སྡེ་ཚུ་
ནང་ལུ་ གནས་ཚུལ་བསྡུ་སྒྲིག་གི་བྱ་རིམ་ སོ་སོ་འོང་སྲིད་ནི་ཨིནམ་ལས་ འདི་དང་འཁྲིལ་དགོཔ་ཚུ་
ཡོད།
གནས་ཚུལ་བསྡུ་སྒྲིག་གི་དཔེ།
པད་དཀར་ཆོས་གླིང་ཚེས་བཅུ་ གུ་རུའི་མཐོང་གྲོལ་མཇལ་ཁ་གནང་ཐོག་ལས་ གྲོལ་ཡོདཔ།
༉ ངང་ལམ་དྲུང་ཁག་ པད་དཀར་ཆོས་གླིང་གྲྭ་ཚང་གི་ རྟེན་འབྲེལ་ཐང་ནང་སྦེ་ ཉིནམ་ གྱི་རིང་ མི་མང་ལུ་ ཚེས་བཅུའི་གར་འཆམ་
མཇལ་ཁ་གནང་མི་དེ་ ཁ་ཙ་དྲོ་པར་ ཨྱོན་གུ་རུ་རིན་པོ་ཆེའི་ མཐོང་གྲོལ་མཇལ་ཁ་གནང་པའི་ཁར་ ཉིན་མར་ གུ་རུ་མཚན་བརྒྱད་ཀྱི་སྐུ་
འཆམ་ཚུ་ མཇལ་ཁ་གནང་ཐོག་ལས་ གྲོལ་ཡོདཔ་ཨིན་པས། ཉིནམ་མཇུག་གི་ ཚེས་བཅུའི་སྐབས་ལུ་ ངང་ལམ་དྲུང་ཁག་གི་ རྒེད་
འོག་དང་ ཉེ་འདབས་ཀྱི་རྒེད་འོག་ དེ་ལས་ མོང་སྒར་རྫོང་ཁག་གི་ རྒེད་འོག་ཚུ་ནང་ལས་ དད་ཅན་བརྒྱ་ལས་བཅད་དེ་ དབང་དང་ བྱིན་
རླབས་ཞུ་བར་ འཛོམས་ཡོདཔ་ཨིན་པས། ཁ་ཙ་དྲོ་པར་ བོད་འཆམ་རྐྱབ་མི་ཚུ་གིས་ ཝང་གཞས་དང་ སྐྱེལ་འཆམ་ ཕོ་ལེགས་མོ་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ལེགས་ དེ་ལས་ དགྲ་མེད་རྩེ་རྔ་འཆམ་ཚུ་ སྟོན་ཡོདཔ་ད་ དགེ་འདུན་གྱི་ཁ་ཐུག་ལས་ གཤིན་རྗེ་ཡབ་ཡུམ་གྱི་ སྐུ་འཆམ་ མཇལ་
ཁ་གནང་པའི་ཤུལ་ལུ་ ཉིན་མ་གུ་རུ་མཚན་བརྒྱད་ཀྱི་སྐུ་འཆམ་ཚུ་ མཇལ་ཁ་གནངམ་མ་ཚད་ རྔ་བཅུ་དཔའ་བཅུ་དང་ རིགས་མ་བཅུ་དྲུག་
ཤཝ་ཤ་ཁྱི་ དེ་ལས་ དཔའ་འཆམ་ཚུ་ སྟོན་ཡོདཔ་ཨིན་པས།
འདི་དང་འདྲཝ་སྦེ་ ཚེས་བཅུ་ཉིནམ་ པའི་ནང་ དུར་བདག་དང་ གཏུམ་རྔམ་ གིང་ཚོགས་གླིང་ དེ་ལས་ རཀྴ་དམངས་འཆམ་
ཚུ་ མཇལ་ཁ་གནང་པའི་ཁར་ ཉིནམ་དང་པའི་སྐབས་ གཤིན་རྗེ་ཡབ་ཡུམ་དང་ ཤ་ཙམ་ ཞྭ་ནག་ དམ་ཚིག་ཉུལ་ལས་མ་ དཔལ་
གླིང་གིང་ དང་ ཐུགས་སྤྲོའི་གླུ་གཞས་ཚུ་ ཕུལ་ཡོདཔ་ཨིན་པས། ལོ་བསྟར་བཞིན་དུ་ གནང་སྲོལ་ཡོད་མི་ དྲུང་ཁག་གི་ ཚེས་
བཅུའི་གར་འཆམ་དེ་ དུས་ཅི་ཐེངས་ པ་ཨིནམ་ད་ འདས་པའི་ལོ་ ཚུན་ ནད་ཡམས་ཀོ་བིཌ་- ལུ་བརྟེན་ འགོ་འདྲེན་འཐབ་
མ་ཚུགས་པར་ ལུས་ཡོདཔ་ཨིན་པས།
ཚེས་བཅུ་དེ་ དྲུང་ཁག་ནང་ཡོད་པའི་ འཆམ་དང་ ཞབས་ཁྲ་རྐྱབ་མི་ ཕོ་སྐྱེས་དང་ ཨམ་སྲུ་ དེ་ལས་ དགེ་སློང་ཚུ་གིས་ རྐྱབ་དོ་
ཡོདཔ་ལས་ ཉིནམ་ གྱི་རིང་ དྲུང་ཁག་ཡིག་ཚང་དང་ རྒེད་འོག་ཡིག་ཚང་ཚུ་ ངལ་གསོ་སྦེ་ བཞགཔ་ཨིན་པས། ཉིནམ་ གྱི་
རིང་ ཚེས་བཅུ་དེ་ དཔལ་དཀར་ཆོས་གླིང་དགྲ་ཚང་བླམ་གིས་ དབུ་བཞུགས་ཐོག་ དྲུང་པ་དང་ ལས་སྡེ་ཁག་གི་ ཞི་གཡོག་འགོ་
དཔོན་ རྒེད་འོག་གི་རྒཔོ་དང་ བདག་སྐྱོང་ ས་གནས་གཞུང་གི་འགོ་ཁྲིདཔ་ དེ་ལས་ པདྨ་དགའ་ཚལ་རྫོང་ཁག་གི་ འགོ་དཔོན་ཚུ་
གིས་ཡང་ གྲལ་གཏོགས་འབད་ཡོདཔ་ཨིན་པས།
དྲུང་ཁག་གི་ བདེ་ཆོས་གླིང་རྒེད་འོག་རྒཔོ་ སྦྱིན་པ་གིས་ སླབ་མིའི་ནང་ ཚེས་བཅུ་ཉིནམ་མཇུག་དང་འཁྲིལ་ ཧ་ལམ་ དད་ཅན་མི་སེར་
སྟོང་ཕྲག་ ལྷགཔ་ཅིག་གིས་ ཨྱོན་གུ་རུ་རིན་པོ་ཆེའི་མཐོང་གྲོལ་དང་ གུ་རུ་མཚན་བརྒྱད་ཀྱི་ སྐུ་འཆམ་མཇལ་ཁ་ཞུ་བར་ འཛོམས་
ནུག་ཟེར་ཨིན་པས། ལྷག་པར་དུ་ དྲུང་ཁག་ནང་ ཚེས་བཅུའི་གར་འཆམ་གཞི་བཙུགས་འབད་དེ་ ལོ་དག་པ་ཅིག་ལས་བརྒལ་ མ་སོང་
མི་དང་ ཚེས་བཅུའི་བྱིན་རླབས་ལུ་བརྟེན་ མི་སེར་ཚུ་ སྤུངས་འཛོམས་འབད་ནུག་ཟེར་ བཤད་ཡོདཔ་མ་ཚད་ ལྟདམོ་བལྟ་མི་ཅིག་གིས་
སླབ་དོ་བཟུམ་འབད་བ་ཅིན་ ཁོ་ཡང་ བྱིན་རླབས་ཞུ་ནི་དང་ རྒྱལ་ཁབ་ཀྱི་ ནད་ཡམས་ཞི་སྟེ་ དཔལ་ཕུན་སུམ་ཚོགས་ནིའི་དོན་ལུ་
སྨོན་ལམ་བཏབ་པར་འོང་ཡི་ཟེར་ཨིན་པས།
དེ་བཟུམ་སྦེ་ ཚེས་བཅུ་མཇལ་བར་འོང་མི་ཚུ་གིས་ སླབ་མིའི་ནང་ དྲུང་ཁག་ནང་ ཚེས་བཅུའི་གར་འཆམ་ མཇལ་ཁ་གནང་ནི་དེ་ དུས་
ཚོད་བཟང་ཤོས་ཅིག་ཨིནམ་ལས་ སེམས་དགའ་ཡི་ཟེར་ཨིནམ་ད་ ད་རེས་ གནམ་གཤིས་ལེགས་ཤོམ་ཡོད་པའི་ཁར་ ཚ་དྲོད་ལྡན་
སློབ་ཕྲུག་ཨ་ལོ་ཚུ་ གནམ་དགུན་གྱི་ ངལ་གསོ་འབད་ནི་དེ་གིས་ ཨིན་ཟེར་ཨིན་པས། དྲུང་ཁག་དེ་ ས་མཚམས་ཁར་ ཆགས་ཏེ་
ཡོདཔ་ལས་ ཚེས་བཅུའི་གར་འཆམ་ཚུ་ ལོ་བསྟར་བཞིན་དུ་ འགོ་འདྲེན་འཐབ་ནིའི་ དམིགས་ཡུལ་ཡོད་པའི་གནས་ཚུལ།
བཀྲིས་ཕུན་ཚོགས།
(འབྱུང་ཁུངས། ཀུན་གསལ། སྤྱི་ཚེས་ //)

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སྦོང་ལཱ།
- ཀུན་གསལ་ནང་ལུ་བྲིས་ཡོད་པའི་ གནས་ཚུལ་ཚུ་ གང་ཟག་དང་པ་གཉིས་པ་གསུམ་པ་ ག་ཅིའི་ཐོག་
ལས་བྲིས་ནུག་གོ?
- ཁྱོད་ཀྱིས་ ཁ་ཙང་ཁྱོད་རའི་སློབ་གྲྭ་ནང་ལུ་བྱུང་ཡོད་པའི་ གནས་ཚུལ་ཅིག་ བསྡུ་སྒྲིག་འབད་དེ་བྲིས།
- ཡིག་ཐོག་གི་གནས་ཚུལ་གསར་ཤོག་གི་གནས་ཚུལ་དང་། ངག་ཐོག་གི་ རྒྱང་བསྒྲགས་ཊེ་ལི་ཝི་ཤཱན།
དེ་ལས་ གླུ་སྒྲོམ་རེ་ཌེའོ་ཚུ་ལས་ཐོན་པའི་ གནས་ཚུལ་ཚུ་གི་བར་ན་ བརྡ་དོན་སྤྲོད་ནི་ལུ་ ཁེ་ཕན་དང་
ཁྱད་པར་ཚུ་ ག་དེ་སྦེ་ར་འདུག་གོ?
- གནས་ཚུལ་ཚུ་འབྲིཝ་ད་ སེམས་ཁར་བཞག་དགོཔ་ག་ཅི་ར་འདུག་གོ?
- གནས་ཚུལ་བསྡུ་ལེན་པ་དྲག་ཤོས་ཅིག་འབད་དགོ་པ་ཅིན་ ཁྱད་ཆོས་ཚང་དགོཔ་ག་ཅི་ར་འདུག་གོ?
- གནས་ཚུལ་ཚུ་ མགྱོགས་སུ་སྦེ་ ཟིན་བྲིས་བཏབ་ཚུགས་ནིའི་དོན་ལུ་ ཐབས་ལམ་ག་ཅི་ར་འོང་ནི་བཟུམ་
འདུག་གོ?

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ལྷག་རིག་དང་རྩོམ་རིག།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སློབ་རིམ་ པ། ལྷག་རིག་དང་རྩོམ་རིག་གི་ལྕོགས་གྲུབ།
སློབ་རིམ་ པ་ཚུན་ལྷབ་མི་ ལྷག་ནིའི་རིག་རྩལ་ཚུ་ ལག་ལེན་འཐབ་ཚུགས་པའི་ཁར།
. རྩོམ་རིག་ཚུ་ལྷག་སྟེ་ དུས་མཐུན་གྱི་ མིང་ཚིག་གསརཔ་རྒྱ་སྐྱེད་འབད་དེ་ ལྷབ་སྦྱང་འབད་ཚུགས་དགོ།
. སྲུང་དང་རྣམ་ཐར་དང་འབྲེལ་བའི་ རྩོམ་རིག་ཚུ་ལྷག་སྟེ་ བསྐྱར་ཞིབ་འབད་ནི་དང་ དཔྱད་བརྗོད་འབད་ནི་
དྲིས་ལན་དང་ རྩོད་སྡུར་འབད་ནི་ཚུ་གི་ཐོག་ལས་ རྩོམ་རིག་གི་རིག་རྩལ་དང་ མི་ཚེའི་རིག་རྩལ་ཚུ་ ལྷབ་
སྦྱང་འབད་ཚུགས་དགོ།
. སྙན་ངག་གི་ཚིག་རྒྱན་གྱི་རིག་པ་ཚུ་ལྷབ་སྟེ་ གནད་དོན་ཚུ་ རིགས་བསྒྲེས་ཏེ་ ཚིག་གི་རྣམ་འགྱུར་ ཕུན་
སུམ་ཚོགས་པའི་སྒོ་ལས་ རྩོམ་སྒྲིག་འབད་ཚུགས་དགོ།
. ལེགས་བཤད་ཚུ་གི་ཐོག་ལས་ ཆོས་དང་འཇིག་རྟེན་གྱི་སྤང་བླང་དང་ ལུང་འདྲེན་གྱི་རིག་རྩལ་ཚུ་ ལྷབ་སྦྱང་
འབད་ཐོག་ལས་ སྒོ་གསུམ་གྱི་བྱ་སྤྱོད་ཚུ་ བརྩི་མཐོང་ལྡན་པའི་ བསམ་སྤྱོད་ཀྱི་སྒོ་ལས་ མཐར་བསྐྱལ་
ཚུགས་དགོ།
. ངག་ཐོག་དང་ ཡིག་ཐོག་གི་ བརྡ་སྤྲོད་ཚུ་འབད་བའི་སྐབས་ གཏམ་གྱི་སྒྲུབ་བྱེད་ལུ་ ལུང་དང་རིག་པ་ཚུ་
བཀོད་དེ་ ཡིད་ཆེས་འདྲོངསཔ་སྦེ་འབྲི་སླབ་འབད་ཚུགས།
. རྒྱུད་སྐུལ་དང་ རྩོད་གླེང་འབྲི་རྩོམ་ཚུ་ལྷག་སྟེ་ བསྐྱར་ཞིབ་འབད་ཐོག་ལས་ རང་སྟོབས་ཀྱིས་རྩོམ་སྒྲིག་
འབད་ཚུགས་དགོ།
. ནང་ཆོས་དང་འབྲེལ་བའི་ རྩོམ་རིག་ནང་དོན་ཚུ་ལྷག་སྟེ་ ལས་འབྲས་བླང་དོར་ཚུ་གི་སྐོར་ འགྲེལ་བཤད་རྐྱབ་
ནི་དང་ བཅུད་དོན་བཏོན་ནི་ཚུ་ འབད་ཚུགས་དགོ།
. གློག་རིག་ཡོངས་འབྲེལ་ལས་ཐོན་པའི་ རྫོང་ཁ་དང་ཆོས་སྐད་ལྷབ་སྟོན་མཁོ་ཆས་ཚུ་ ལྷག་སྟེ་ བསྐྱར་ཞིབ་
ཀྱི་ཐོག་ལས་ རང་ལུ་ཕན་པའི་ཤེས་ཡོན་དང་ བརྡ་དོན་ཚུ་ལེན་ཚུགས་དགོ།
. ཆོས་སྐད་དང་དབྱིན་སྐད་ནང་ཡོད་མི་གནད་དོན་ཚུ་ལྷག་སྟེ་རྫོང་ཁ་ནང་བརྡ་སྒྱུར་འབད་ཚུགས་དགོ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ལྷག་རིག་དང་རྩོམ་རིག་གི་ལས་དོན།
. རྩོམ་རིག་ཚུ་ལྷག་སྟེ་ དུས་མཐུན་གྱི་ མིང་ཚིག་གསརཔ་རྒྱ་སྐྱེད་འབད་དེ་ ལྷབ་སྦྱང་འབད་ཚུགས་དགོ།
. རྩོམ་རིག་ཚུ་ རྗོད་སྒྲ་དང་ གཅད་མཚམས་ སྐད་སེང་ཕབ་ཚུ་ འོས་འབབ་དང་ལྡན་ཏོག་ཏོ་སྦེ་ལྷག་སྟེ་ དུས་རྒྱུན་ཁ་
སྐད་ནང་ མ་འཛོལ་བར་ལག་ལེན་འཐབ་ཚུགས་དགོ།
. སྲུང་དང་རྣམ་ཐར་དང་འབྲེལ་བའི་ རྩོམ་རིག་ཚུ་ལྷག་སྟེ་ བསྐྱར་ཞིབ་འབད་ནི་དང་ དཔྱད་བརྗོད་འབད་ནི་ དྲིས་ལན་དང་
རྩོད་བསྡུར་འབད་ནི་ཚུ་གི་ཐོག་ལས་ རྩོམ་རིག་གི་རིག་རྩལ་དང་ མི་ཚེའི་རིག་རྩལ་ཚུ་ ལྷབ་སྦྱང་འབད་ཚུགས་དགོ།
. སྙན་ངག་གི་ཚིག་རྒྱན་གྱི་རིག་པ་ཚུ་ལྷབ་སྟེ་ གནད་དོན་ཚུ་ རིགས་བསྒྲེས་ཏེ་ ཚིག་གི་རྣམ་འགྱུར་ ཕུན་སུམ་ཚོགས་
པའི་སྒོ་ལས་ རྩོམ་སྒྲིག་འབད་ཚུགས་དགོ།
. ལེགས་བཤད་ཚུ་གི་ཐོག་ལས་ ཆོས་དང་འཇིག་རྟེན་གྱི་སྤང་བླང་ཚུ་ ལྷབ་སྦྱང་འབད་ཐོག་ལས་ སྒོ་གསུམ་གྱི་བྱ་སྤྱོད་ཚུ་
བརྩི་མཐོང་ལྡན་པའི་ བསམ་སྤྱོད་ཀྱི་སྒོ་ལས་ མཐར་བསྐྱལ་ཚུགས་དགོ།
. ངག་ཐོག་དང་ ཡིག་ཐོག་གི་ བརྡ་སྤྲོད་ཚུ་འབད་བའི་སྐབས་ གཏམ་གྱི་སྒྲུབ་བྱེད་ལུ་ ལུང་དང་རིག་པ་ཚུ་བཀོད་དེ་
ཡིད་ཆེས་འདྲོངསཔ་སྦེ་འབྲི་སླབ་འབད་ཚུགས།
. རྩོད་གླེང་འབྲི་རྩོམ་དང་ རྒྱས་བཤད་འབྲི་རྩོམ་གྱི་ རིག་རྩལ་ཚུ་ཚུ་ལྷབ་སྟེ་ བསྐྱར་ཞིབ་འབད་ཐོག་ལས་ རང་སྟོབས་
ཀྱིས་རྩོམ་སྒྲིག་འབད་ཚུགས་དགོ།
. ནང་ཆོས་དང་འབྲེལ་བའི་ རྩོམ་རིག་ནང་དོན་ རྗེས་དྲན་དྲུག་དང་ ཕར་ཕྱིན་དྲུག། འཇིག་རྟེན་ཆོསབརྒྱད་དང་ འཕགས་ནོར་
བདུན། བཟའ་འཐུང་བསྟེན་ཚུལ་ གཉིད་ཀྱི་དུས་ཚོད། འཁོར་བའི་ངེས་འབྱུང་ འཇིག་རྟེན་ཡང་དག་གི་ལྟ་བ། གྲགས་
པ་ཉམས་པའི་རྒྱུ་དྲུག་དང་ འཁོར་ལོ་ཆེན་པོ་བཞི། ཚད་མེད་བཞི་ དགེ་སྡིག་སྟོབས་ཆེན་ལུ་འགྱུར་ཚུལ། ཚེ་མི་རྟག་དང་
དལ་རྟེན་དོན་ལྡན་བཟོ་ཚུལ་ཚུ་ལྷག་སྟེ་ འགྲེལ་བཤད་རྐྱབ་ནི་དང་ བཅུད་དོན་བཏོན་ནི་ དཔྱད་བརྗོད་འབད་ནི་ཚུ་ འབད་
ཚུགས་དགོཔ་དང་ དེ་ཚུ་རང་གི་ མི་ཚེའི་གནས་སྟངས་དང་འབྲེལ་བ་བཟོ་སྟེ་ སྤང་བླང་ཚུ་ འབད་ཚུགས་དགོ།
. གློག་རིག་ཡོངས་འབྲེལ་ལས་ཐོན་པའི་ རྫོང་ཁ་དང་ཆོས་སྐད་ལྷབ་སྟོན་མཁོ་ཆས་ཚུ་ ལྷག་སྟེ་ བསྐྱར་ཞིབ་ཀྱི་ཐོག་ལས་
རང་ལུ་ཕན་པའི་ཤེས་ཡོན་དང་ བརྡ་དོན་ཚུ་ལེན་ཚུགས་དགོ།
. ཆོས་སྐད་དང་དབྱིན་སྐད་ནང་ཡོད་མི་ གནད་དོན་ཚུ་ལྷག་སྟེ་ རྫོང་ཁ་ནང་བརྡ་སྒྱུར་འབད་ཚུགས་དགོ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ལྷག་རིག་དང་རྩོམ་རིག་གི་ཁུངས་དོན།
མི་ཚེའི་ནང་ ལཱ་དང་བྱ་བ་ག་ཅི་གི་ནང་ལུ་ཡང་ འཇོན་ཐངས་ཆེ་ཏོག་ཏོ་ཅིག་ལུ་འགྱུར་ནི་གི་ ཐོས་རྒྱ་དང་ ཉམས་མྱོང་
འཐོབ་ནིའི་དོན་ལུ་ཁག་ཆེ་བའི་ གནས་ཚུལ་དང་བརྡ་དོན་ཚུ་ རྩོམ་རིག་ཚུ་ལྷག་ཐོག་ལས་ལེན་དགོཔ་ཨིན། རྩོམ་རིག་
ཟེར་མི་འདི་ རྒྱལ་བའི་བཀའ་དང་ རྗེས་འཇུག་མཁས་པའི་བསྟན་བཅོས་དང་ སྔོན་འབྱོན་སྐྱེས་བུ་དམ་པ་ཚུ་གི་མཛད་
ཤུལ་དང་། གཞན་ཡང་ འབྱུང་རབས་ རྣམ་ཐར་དང་རྟོགས་བརྗོད་ སྲུང་དང་གཏམ་རྒྱུད་ ཡིག་འགྲུལ་དང་ཡིག་ཆ་
གསར་ཤོག་དང་དུས་དེབ་ལ་སོགས་པའི་ དངོས་འབྱུང་གི་རྩོམ་རིག་དང་ རང་གི་རིག་པ་གིས་བཟོ་བའི་ སྲུང་དང་དགོད་
བྲ་ འཆར་རྩོམ་དང་ སྙན་རྩོམ་ལ་སོགས་པའི་ འཆར་སྣང་གི་རྩོམ་རིག་ཚུ་ ག་ར་ལུ་སླབ་ཨིན།
དེ་ཡང་ ལུགས་ཀྱི་བསྟན་བཅོས་ལས། འབྲི་ཀློག་ཡོན་ཏན་ཀུ་གྱི་གཞི། ཟེར་གསུངས་ཡོདཔ་བཟུམ་ དངོས་རྩོམ་
དང་འཆར་རྩོམ་གྱི་རིགས་ག་ར་ལུ་ ལྷག་སྦྱང་འབད་དེ་ དེ་ཚུ་ནང་ཡོད་པའི་ནང་དོན་ཚུ་ རང་རྒྱུད་ལུ་འཐོབ་ཚུགསཔ་
སྦེ་འབད་ནིའི་དོན་ལུ་ ཐབས་ལམ་དྲག་ཤོས་འདི་ར་ ལྷག་ནིའི་རིག་རྩལ་འདི་ཨིན། རྩོམ་རིག་ལུ་ལྷག་སྦྱང་འབད་
བའི་ གྲུབ་འབྲས་འདི་གིས་ རང་གི་མི་ཚེའི་རིང་ལུ་ མཁས་པའི་བྱ་བ་འཆད་རྩོད་རྩོམ་གསུམ་གྱིས་མ་ཚད་པར་ ཆོས་
དང་ལམ་སྲོལ་ལུ་བརྩི་མཐོང་གི་བསམ་སྤྱོད་ཤེས་ཡོན་དང་། སྲིད་ཀྱི་བྱ་གཞག་ག་ཅི་ར་འབད་དགོ་རུང་ ཐོས་རྒྱ་ཆེ་བའི་
ཉམས་མྱོང་ལུ་བརྟེན་ཏེ་ སྤང་བླང་གི་གནས་ལུ་ གདམ་ཁ་མ་ནོར་བར་འཇུག་ཤེས་པའི་རྣམ་དཔྱོད་ཀྱི་ཤེས་རབ་འཐོབ་
ཚུགསཔ་ཨིན།
དེ་འབད་ནི་འདི་གིས་ ལྷག་ནིའི་རིག་རྩལ་འདི་ མི་ཚེའི་ལཱ་གཡོག་གི་ཤེས་ཡོན་འཐོབ་ནིའི་དོན་ལུ་ལྷག་ནི་དང་
། ཐོས་པའི་ཤེས་རབ་འཐོབ་ནིའི་དོན་ལུ་ལྷག་ནི། གོ་དོན་ལེན་ནིའི་དོན་ལུ་ལྷག་ནི། རང་སྤྲོ་བ་འཕེལ་བའི་དོན་ལུ་
ལྷག་ནི་གི་རིག་རྩལ་ཚུ་དང་། དེ་བཟུམ་སྦེ་ ཞིབ་ཞིབ་སྦེ་ལྷག་ནི་དང་། གདམ་ཁ་དང་བཙག་འཐུ་རྐྱབ་སྟེ་ལྷག་
ནི། སྦྱོར་ཀློག་དང་ཚིག་སྡུད་རྐྱབ་སྟེ་ལྷག་ནི། ལྷག་སྟེ་བློར་བཟུང་འབད་ནིའི་ཐབས་ལམ་ཚུ་ ལྷག་ནི་དང་རྩོམ་རིག་
གི་ ཤེས་ཡོན་གནས་ཚད་འདི་ནང་ཚུདཔ་སྦེ་ བཙུགས་ཏེ་ཡོད།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
འབྲི་རྩོམ་ལྷབ་དགོ་པའི་དགོས་དོན།
སྤྱིར་བཏང་འབྲི་རྩོམ་ལྷབ་དགོ་པའི་ དགོས་པ་འདི་ཡང་
- རྩོམ་སྒྲིག་པ་གཞན་གྱི་བསམ་དོན་དང་ འབྲི་རྩོམ་འབྲི་ཐངས་ཀྱི་རིག་རྩལ་ཚུ་ རང་གིས་ལེན་ཚུགས་ནི།
- རྩོམ་སྒྲིག་གི་ལཱ་ཚུ་ནང་ འགོ་བཙུགས་དང་ བར་གྱི་གནད་དོན་ མཇུག་བསྡུ་ཚུ་གི་ ཚིག་གཞི་བཀོད་ཐངས་ཀྱི་
རིག་རྩལ་འཐོབ་ནི།
- འབྲི་རྩལ་ཤེས་ཡོན་གང་མང་ འཐོབ་ཐབས།
- ཚིག་མཚམས་ བརྗོད་མཚམས་ དོན་མཚམས་ཚུ་ སོ་སོར་ཕྱེ་ནིའི་ སྒྲིག་བཀོད་ཀྱི་རིག་རྩལ་ཚུ་འཐོབ་ཚུགས།
- མིང་ཚིག་ཡིག་སྡེབ་གསརཔ་གང་མང་ཤེས་ནི།
- དབྱེ་དཔྱད་ཀྱི་རིག་སྟོབས་གོང་འཕེལ་འགྱོ་ནི།
- ཐོས་རྒྱ་གོང་འཕེལ་འགྱོ་ནི་ ལ་སོགས་པའི་ཁེ་ཕན་ཚུ་ཡོདཔ་ཨིན།
དེ་མ་ཚད་ འབྲི་རྩོམ་གྱི་དབྱེ་བ་ སོ་སོར་ཕྱེས་ཏེ་ ལྷབ་མི་འདི་གིས་ སློབ་ཕྲུག་ཚུ་གི་མི་ཚེའི་ནང་ལུ་
 གནད་དོན་སྣ་ཚོགས་ཀྱི་ཐོག་ལུ་ བཤད་པ་རྐྱབ་དགོཔ།
 ཁུངས་བཀལ་དགོཔ།
 དབྱེ་བ་དཔྱད་དགོཔ།
 རྒྱས་བཤད་རྐྱབ་དགོཔ།
 རྩོད་འགྲན་འབད་དགོཔ།
ལ་སོགས་པའི་ དུས་སྐབས་ཚུ་འབྱུངམ་ད་ དེ་ཚུ་གི་དབྱེ་བ་དང་བསྟུན་པའི་ འབྲི་ཐངས་ཀྱི་རིག་རྩལ་ཚུ་ཡང་
སོ་སོ་སྦེ་ར་ འཐོབ་ཚུགས་པའི་དགོས་པ་ཚུ་ཡོདཔ་ཨིན།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
འབྲི་རྩོམ་སྤྱིར་བཏང་གི་ངོ་སྤོད།
༉ འབྲི་རྩོམ་ཟེར་མི་འདི་ སྤྱིར་བཏང་གནད་དོན་གང་རུང་ཅིག་ བཤད་ནིའི་དོན་ལུ་ གནད་དོན་འདིའི་ནང་གསེས་ཀྱི་
དབྱེ་བ་དང་བསྟུན་པའི་ དོན་མཚམས་སོ་སོར་བཅད་དེ་ ངོ་སྤྲོད་དང་ བར་གྱི་གནད་དོན་ མཇུག་བསྡུ་ཚུ་ཡོད་པའི་
ཚུལ་མཐུན་གྱི་འབྲི་བཀོད་ནང་ལུ་བཙུགས་ཏེ་ བྲིས་ཡོད་མི་ཅིག་ལུ་གོཝ་ཨིན། འབྲི་རྩོམ་འདི་ རྩོམ་རིག་གི་ནང་
གསེས་ཅིག་ཨིནམ་ལས་ རྫོང་ཁའི་རྩོམ་རིག་གི་ ཤེས་ཡོན་ལེགས་ཤོམ་འཐོབ་ནིའི་དོན་ལུ་ འབྲི་རྩོམ་འདི་ ལྷབ་
དགོ་པའི་དོན་ཚན་སྦེ་བཙུགས་ཏེ་ཡོདཔ་ཨིན།
ད་རིས་ནངས་པར་ འཛམ་གླིང་གཅིག་འགྱུར་གྱི་དུས་ལུ་ ལྷོདཔ་ལས་ ང་
བཅས་རའི་ཧེ་མ་གི་ ལམ་ལུགས་གུ་ དེང་རབས་ཀྱི འབྲི་རྩོམ་ལམ་ལུགས་
ཚུ་ ཤེས་དགོཔ་འདི་ཡང་ གལ་ཆེ་བའི་ དུས་སྐབས་ཅིག་ནང་ ལྷོད་དེ་
ཡོད། དེང་རབས་ཀྱི་འབྲི་རྩོམ་ ལམ་ལུགས་ཚུ་ ཨིང་ལིཤ་ ལ་སོགས་
པའི་ རྒྱལ་ཁབ་གཞན་གྱི་སྐད་ཡིག་ཚུ་ནང་ ཡོངས་གྲགས་ཡོད་ནི་དེ་གིས་
སྐད་ཡིག་མ་འདྲ་རུང་ རིག་ལམ་གཅིག་སྦེ་ནི་འདི་གིས་ དེ་ཚུ་ཤེས་པ་ཅིན་
རང་གི་ཤེས་ཡོན་རྒྱ་སྐྱེད་གཏང་ནི་ལུ་ ཕན་ནི་ཨིན།
དེ་བཟུམ་སྦེ་ ཡོདཔ་རང་ལས་བཏོན།། མེདཔ་རོགས་ལས་འཚོལ།། ཟེར་སླབ་སྲོལ་ཡོད་པའི་ དཔྱེ་
བཟུམ། ང་བཅས་རའི་ རྒྱལ་ཡོངས་སྐད་ཡིག་འདི་ཡང་ སྔར་སྲོལ་ལམ་ལུགས་ཀྱིས་ གཞི་བཟུང་། དེང་རབས་
ལམ་ལུགས་ཀྱིས་ ཟུར་བརྒྱན་ཏེ། རྫོང་ཁའི་རྩོམ་རིག་ སྔར་ལས་ལྷག་སྟེ་ གོང་འཕེལ་གཏང་ནི་གི་ དུས་ཚོད་
ཁར་ལྷོད་དེ་ཡོད། དེ་གིས་སྦེ་ ད་ལས་ཕར་ རྫོང་ཁའི་འབྲི་རྩོམ་འབྲི་ཐངས་འདི་ཡང་ དེང་རབས་ཀྱི་འབྲི་རྩོམ་
ལམ་ལུགས་ཐོག་ལས་ སློབ་སྦྱོང་འབད་ནི་གི་ལམ་སྲོལ་ འགོ་བཙུགསཔ་ཨིན།
སྤྱིར་བཏང་འབྲི་རྩོམ་ལུ་ཚང་དགོ་པའི་ཁྱད་རྣམ།
- ངོ་སྤྲོད་ བར་གྱི་གནད་དོན་ མཇུག་བསྡུ་གསུམ་ཚང་ཡོདཔ།
- གནད་དོན་རེ་རེ་བཞིན་ དོན་མཚམས་སོ་སོར་བཅད་དེ་བྲིས་ཡོདཔ།
- ཚིག་མཚམས་བཅད་དེ་ བྲིས་ཡོདཔ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
འབྲི་རྩོམ་གྱི་དབྱེ་བ།
སྤྱིར་བཏང་འབྲི་རྩོམ་ལུ་ ནང་གསེས་ཀྱི་ དབྱེ་བ་ཕྱེ་བ་ཅིན་ རྩོམ་སྒྲིག་པ་རང་
སོའི་ རིག་པའི་ལྕོགས་གྲུབ་དང་བསྟུན་ དབྱེ་བ་མ་འདྲཝ་ ལེ་ཤ་ར་ བཤད་
སྲོལ་ཡོད་རུང་ ད་ལྟོ་ནཱ་ལུ་འབྲི་རྩོམ་གྱི་དབྱེ་བ་འདི་ འབད་བཞག་སྟེ་ཡོད།
འབྲི་རྩོམ་གྱི་དབྱེ་བ་དེ་ཚུ་ཡང་
) འཆར་སྣང་འབྲི་རྩོམ། ) འགྲེལ་བཤད་འབྲི་རྩོམ། ) འགྲེལ་བཤད་འབྲི་རྩོམ།
) རྒྱུད་སྐུལ་འབྲི་རྩོམ། ) རྒྱས་བཤད་འབྲི་རྩོམ། ) རྩོད་གླེང་འབྲི་རྩོམ།
དེ་ཚུ་གི་ནང་ལས་ སློབ་རིམ་བཅུ་གཅིག་པ་དང་ བཅུ་གཉིས་པའི་དོན་ལུ་ རྒྱས་བཤད་དང་ རྩོད་གླེང་འབྲི་རྩོམ་
གཉིས་གདམ་ཁ་རྐྱབ་སྟེ་ ལྷབ་སྦྱང་འབད་དགོཔ་སྦེ་ བཙུགས་ཏེ་ཡོདཔ་ཨིན།
. རྒྱས་བཤད་འབྲི་རྩོམ།
རྒྱས་བཤད་འབྲི་རྩོམ་ཟེར་མི་འདི་ དོན་ཚན་གང་རུང་ཅིག་གི་སྐོར་ལས་ རྩོམ་སྒྲིག་པའི་བསམ་འཆར་དང་ སྒྲོ་བཏགས་
ཚུ་སྤངས་ཏེ་ དྲང་བདེན་གྱི་ཐོག་ལས་ ཁུངས་དང་སྒྲུབ་བྱེད་ཚུ་བཀོད་དེ་ གསལ་ཏོག་ཏོ་སྦེ་ བཤད་པ་རྐྱབ་ཡོད་
མི་ཅིག་ལུ་སླབ་ཨིན། དཔེར་ན། སྤ་རོ་ཁྲོམ་གྱི་མཐོང་སྣང་ག་ཨིན་མི་དེ་ གསལ་རིལ་རི་སྦེ་བཤད་པ་རྐྱབ་ཡོདཔ་
བཟུམ་དང་། སློབ་གྲྭའི་ལྟ་རྟོག་སྙན་ཞུ་འདྲཝ། ཡང་ཅིན་ གནས་སྟངས་ཅིག་གི་སྐོར་ལས་ གནས་ཚུལ་བྲིས་ཡོདཔ་
བཟུམ་ཅིག་ལུ་ གོཝ་ཨིན།
རྒྱས་བཤད་འབྲི་རྩོམ་གྱི་ཁྱད་རྣམ།
སྤྱིར་བཏང་འབྲི་རྩོམ་གྱི་ ཁྱད་ཆོས་ག་ར་ ཚང་པའི་ཐོག་ལུ་ བཤད་དགོ་པའི་ གནད་དོན་འདི་ བཤད་ཐངས་ཀྱི་
ཁྱད་པར་ ཚིག་གཙོ་བོ་ར་བཤད་པ་ཚུ་ འཆར་སྣང་དང་བསམ་འཆར་གྱི་ཐོག་ལས་མེན་པར་ རང་བཞིན་ག་ཨིནམ་སྦེ་
བཀོད་ཡོདཔ།
- བཤད་པ་ཚུ་ བརྡ་དོན་འཕྲོད་ཐབས་ལུ་ ཁ་གསལ་སྦེ་བྲིས་ཡོདཔ།
- ལྷག་མི་གིས་ གནད་དོན་གྱི་སྐོར་ལས་ ག་ནི་ཡང་ཧ་མ་གོ་བར་ཡོད་མི་འདི་ ཧ་གོཝ་བཟོ་ཚུགསཔ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
- གཞན་གྱིས་ཆ་བཞག་ཚུགས་པའི་ཁུངས་དང་ སྒྲུབ་བྱེད་ རྒྱུ་མཚན་ཚུ་ གོ་རིམ་ལྡན་ཏོག་ཏོ་སྦེ་བཙུགས་
ཏེ་ཡོདཔ།
. རྩདོ ་གླེང་འབྲི་རྩོམ།
རྩོད་བསྡུར་འབད་བཏུབ་པའི་དོན་ཚན་གཅིག་ལུ་ ཁུངས་ལྡན་གྱི་དགག་སྒྲུབ་གང་རུང་གི་ཐོག་ལས་ གཞན་ཚུ་ཡིད་ཆེས་
ཀྱི་གནས་ལུ་ བཀོད་ཚུགས་པའི་ལུང་རིགས་ཚུ་བཙུགས་ཏེ་ ཕན་གནོད་དང་འོས་འབབ་ཡོད་མེད་སོགས་ཀྱི་ ར་
ཁུངས་དང་ བདེན་ཁུངས་གཟང་སྟེ་ བཀོད་པའི་འབྲི་རྩོམ་ཅིག་ལུ་སླབ་ཨིན། དཔེར་ན། གྲོང་གསེབ་ནང་ ཞིང་
ལམ་ཅིག་བཏོན་པ་ཅིན་ མི་སེར་ལུ་ཕན་གནོད་ཡོད་མེད་ཀྱི་རྩོད་བསྡུར་ སྒྲུབ་བྱེད་དང་བདེན་ཁུངས་གཟང་སྟེ་ འབྲི་དོ་
བཟུམ་ཨིན།
རྩོད་གླེང་འབྲི་རྩོམ་གྱི་ཁྱད་རྣམ།
སྤྱིར་བཏང་འབྲི་རྩོམ་གྱི་ ཁྱད་ཆོས་ག་ར་ ཚངམ་སྦེ་བྲི་དགོ་པའི་ཁར་ བཤད་དགོ་པའི་གནད་དོན་འདི་ བཤད་ཐངས་
ཀྱི་ཐད་ཁར་ ཚིག་གཙོ་བོ་ར་
- དོན་ཚན་འདི་ མི་སྡེའི་ནང་ལུ་ རྩོད་བསྡུར་གྱི་གཞི་ཅིག་སྦེ་ བརྩི་དོ་ཡོད་མི་ཅིག་དགོཔ།
- ལྷག་མི་ཚུ་གིས་ ཆ་བཞག་ཚུགས་ནིའི་དོན་ལུ་ རྩོད་བསྡུར་འདི་ འོས་འབབ་ཡོད་པའི་ཁུངས་དང་ སྒྲུབ་བྱེད་
ཀྱི་དཔེ་ཚུ་ གོ་རིམ་སྦེ་བཙུགས་ཏེ་ བཀོད་ཡོདཔ།
- གཞན་གྱིས་ བདེན་འཛིན་རེ་ཐབས་ལུ་ ཚོར་ཤུགས་ཅན་གྱི་ཚིག་ཚུ་ ཚུད་ཡོདཔ།
- རྩོད་བསྡུར་འདི་ དགག་སྒྲུབ་གཉིས་ འདྲ་མཉམ་སྦེ་མེན་པར་ ཕྱོགས་གཅིག་ལུ་ གཙོ་བོ་བཟུང་སྟེ་བྲིས་
ཡོདཔ།
འབྲི་རྩམོ ་གྱི་འཆར་གཞི།
ལཱ་གི་གྲུབ་འབྲས་འདི་ འཆར་གཞི་བརྩམ་ཐངས་ལུ་ རག་ལསཔ་ཨིན་ཟེར་དོ་བཟུམ་སྦེ་ འབྲི་རྩོམ་གྱི་སྐབས་ལུ་
ཡང་ དང་པ་ར་ འཆར་གཞིའི་ཟིན་བྲིས་ ལེགས་ཤོམ་བཟོ་སྟེ་བྲི་བ་ཅིན་ དེ་གིས་འབྲི་རྩོམ་བྲི་ནི་ལུ་ ལམ་སྟོན་
ལེགས་ཤོམ་བྱིན་ཚུགསཔ་ཨིན།
འབྲི་རྩོམ་གྱི་འཆར་གཞིའི་ནང་ལུ་ དོན་ཚན་གདམ་ཁ་རྐྱབ་ནི་དང་ ངོ་སྤྲོད་ བར་གྱི་གནད་དོན་ མཇུག་བསྡུ་ཚུ་ ག་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
དེ་སྦེ་བྲི་ནི་ཨིན་ན་དང་། བར་གྱི་གནད་དོན་ནང་ ག་ཅི་ར་བཙུགས་ཏེ་བྲི་ནི་ཨིན་ནའི་ འཆར་གཞི་ཚུ་ཚུདཔ་ཨིན།
དོན་ཚན་གདམ་ཁ།
དེ་ཡང་ འབྲི་རྩོམ་གྱི་དོན་ཚན་ཚུ་ རང་གི་ཉམས་མྱོང་དང་ ཡོན་ཏན་གྱི་ཐོག་ལས་ བྲི་ཚུགསཔ་དང་། གནད་དོན་
ལུ་ ཞིབ་འཚོལ་གྱི་གོ་སྐབས་ཡོདཔ། རྒྱབ་རྟེན་གྱི་རིགས་ཚུ་འཐོབ་ཚུགསཔ། གནས་སྟངས་དང་འཁྲིལ་བའི་དགོས་
མཁོ་ཡོདཔ། ལྷག་མི་གི་སྤྲོ་བ་ལུ་ གཞི་བཞག་སྟེ་ བྲི་བ་ཅིན་ འབྲི་རྩོམ་འདི་ ལེགས་ཤོམ་ཅིག་སྦེ་འཐོན་
ཚུགས་ནི་ཨིན།
ངོ་སྤོད་འབྲི་ཐངས།
འབྲི༌རྩོམ༌གྱི༌ངོ༌སྤྲོད༌འདི༌ ལྷག༌མི༌ཚུ༌ འབྲི༌རྩོམ༌ནང༌འཛུལ༌བཅུག༌ནིའི༌ སྒོ༌བཟུམ༌ཅིག༌ཨིནམ༌དང༌།
མཇུག༌བསྡུ༌འདི༌ འབྲི༌རྩོམ༌ལས༌ཕྱི༌ཁར༌འཐོན༌ནིའི་ སྒོ༌བཟུམ༌ཅིག༌ཨིནམ༌ལས༌ ངོ༌སྤྲོད༌ཀྱི༌སྒོ༌འདི༌ ཕྱེ༌དགོ༌མ
ནོ༌སི༌སི༌བཟོ༌དགོཔ༌འདི༌གལ༌ཆེ། འབྲི་རྩོམ་གྱི་ ངོ་སྤྲོད་འདི་ རྩོམ་སྒྲིག་པ་རང་སོའི་ རིག་པའི་ལྕོགས་གྲུབ་དང་
འཁྲིལ་ཏེ་ འབྲི་ཐངས་མ་འདྲཝ་ ལེ་ཤ་ཅིག་ར་འོངམ་ཨིན། ཨིན་རུང་ཁྱབ༌ཆེ༌ཤོས༌ཀྱིས༌འབད༌བ༌ཅིན༌ངོ༌སྤྲོད༌ནང༌
ལུ༌ འོག༌གི༌གནད༌དོན༌ཚུ༌ བཀོད༌དེ༌བྲིཝ༌ཨིན།
- གནད༌དོན༌ ག༌ཅིའི༌སྐོར༌ལས༌ཨིན༌ན༌དང༌། ག༌ཅི༌འབད༌བྲི༌དགོཔ༌ཨིན༌ན། ག༌དེ༌སྦེ་ བྲིས༌ཡོད༌ག༌དང༌།
དེ༌ནང༌ ག༌ཅི༌ར༌ཚུད༌ཡོད༌ག༌ཚུ༌ བཀོད༌དེ༌བྲི༌ནི།
- ངོ་སྤྲོད་ལྷག་པའི་བསྒང་ལས་ བར་གྱི་གནད་དོན་འདི་ བཀོ་མ་བཞག་པར་ ལྷག་གོ་མནོ་སི་སི་འོང་ཚུགས་
པའི་ ཚིག་དོན་ཚུ་བཙུགས་ཏེ་ བྲི་ནི་ཡོད།
- ནང་པའི་ཆོས་ཀྱི་ལམ་ལུགས་ལྟར་དུ་ མཆོད་བརྗོད་དང་ དམ་བཅའ་ ཁེངས་པ་བསྐྱུང་བའི་ཚིག་དོན་ཚུ་བཀོད་
དེ་བྲི་ནི་ཚུ་ཡོད།
- དོན་ཚན་དང་འབྲེལ་བའི་ དཔྱེ་གཏམ་དང་ ལེགས་བཤད་ཚུ་གིས་བརྒྱན་ཏེ་ བྲི་ནི་ཚུ་ཡོད།
ངོ་སྤྲོད་བྲི་བའི་སྐབས་ལུ་ ངོ་སྤྲོད་འདི་ དོན་མཚམས་གཅིག་ནང་ བྲི་ནི་ཡང་ཡོད། དོན་མཚམས་གཉིས་ནང་ བྲི་
ནི་ཡང་ཡོད། འབྲི་རྩོམ་རྒྱས་ཤིང་རྒྱསཔ་ར་ ཨིན་པ་ཅིན་ དོན་མཚམས་གཅིག་ལས་ལྷག་སྟེ་ མང་ཉུང་ག་དེ་སྦེ་
ཡང་ འབྲི་སྲོལ་ཡོད།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
བར་གྱི་གནད་དོན་འབྲི་ཐངས།
བར༌གྱི༌གནད༌དོན༌ནང༌ལུ༌ འཆར༌གཞིའི༌ནང༌ལུ༌ བཀོད༌ཡོད༌པའི༌ དོན༌ཚན༌གྱི༌ ཟིན༌བྲིས༌ཚུ༌ རྗོད༌ཚིག༌ནང་ལུ༌ འབྲི
༌རྩོམ༌གྱི༌རང༌བཞིན༌དང༌འཁྲིལ༌ཏེ༌ བཤད༌པ༌རྐྱབ༌ནི༌དང༌། ཁུངས༌དོན༌སྦྲག༌ནི། སྒྲུབ་བྱེད་བཀོད་ནི། རྩོད༌བསྡུར་
འབད༌ནི༌ཚུ༌བཀོད༌དགོཔ༌ཨིན།
འཆར༌གཞིའི༌ཟིན༌བྲིས༌ནང༌ བཀོད༌ཡོད༌པའི༌ ནང༌གསེས༌དོན༌ཚན༌རེ༌གིས༌ ཉུང༌ཤོས༌ དོན༌མཚམས༌རེ༌འཐོནམ༌སྦེ༌
བྲི༌དགོཔ༌ཨིན། བར༌གྱི༌གནད༌དོན༌ བྲི༌བའི༌སྐབས༌ ཚིག་མཚམས་དང་ དོན་མཚམས་བཅད་དེ་ བྲི་ནི༌དང༌། དོན་ཚན་གོང་འོག་
གི༌བར༌ན༌ འབྲེལ་བ་ཡོདཔ་སྦེ་བཙུགས་ནི། དེ༌ལས༌ དོན༌ཚན༌གྱི༌རྒྱབ༌རྟེན༌འབད༌ འོས་འབབ་ཡོད་པའི་དཔེ་དང་ དཔྱེ་
གཏམ༌ ལུང༌འདྲེན༌ཚུ་ཡང༌ ལག་ལེན་འཐབ༌སྟེ༌ བྲི༌ཚུགས༌པ༌ཅིན༌ ལེགས༌ཤོམ༌ཨིན།
མཇུག་བསྡུ།
འབྲི་རྩོམ་གྱི་མཇུག་བསྡུ་འདི༌ ལྷག༌མི༌ཚུ༌ འབྲི༌རྩོམ༌ལས༌ ཕྱི༌ཁར༌འཐོན༌འགྱོ༌སའི༌ འཐོན་སྒོ༌བཟུམ༌ཅིག༌ ཨིནམ༌ལས༌
སྒོ༌དེ༌ནང༌ལས༌ འཐོན༌པའི༌སྐབས༌ གནད༌དོན༌ངོ༌མའི༌སྐོར༌ལས༌ བཅུད༌དོན༌རྡོག༌རྡོག༌རིལ༌རིལ༌སྦེ་ འབག༌ནི༌ཅིག༌དགོཔ༌ཨིན།
དེ༌འབདཝ༌ལས༌ མཇུག༌བསྡུ་ནང༌ལུ༌
- དོན་ཚན་ངོ་མའི་ནང་དོན་ཚུ་གི་ བཅུད་དོན་བཤད་དེ་ མཇུག་བསྡུ་ནི།
- འབྲི༌རྩོམ༌གྱི༌གནད་དོན་ཚུ་ལུ་ ཡིད་ཆེས་བསྐྱེད་དགོ་པའི་ ཚིག་དོན་བཙུགས་ནི།
- གནད་དོན་ལུ་ ཞིབ་འཚོལ་དང་གྲོས་བསྡུར་ བསམ་དཔྱད་ཚུ་ འཕྲོ་མཐུད་འབད་དགོ་པའི་ ཚིག་དོན་བཀོད་དེ་
མཇུག་བསྡུ་ནི།
- ནང༌པའི༌ལུགས༌དང༌འཁྲིལ༌ཏེ༌མཇུག་རྩོམ་དང་། བཟོད་གསོལ། བསྔོ་སྨོན། མཛད་བྱང། དེ་ལས་ཤིས་བརྗོད་ཀྱི་
ཚིག་ཚུ་བཙུགས་ཏེ་མཇུག་བསྡུ་སྲོལ་ཚུ་ཡོད།
འབྲི་རྩོམ་གྱི་འབྲི་བཀོད།
ཁྱིམ་དང་ལྷ་ཁང་རྫོང་གཞིས་ཚུ་གི་ ཕྱིའི་བཀོད་པ་ལེགས་ཤོམ་ཡོད་པ་ཅིན་ ག་ནི་བ་ བྱ་ཆི་ཆི་སྦེ་མཐོང་ནི་ཡོད་དོ་བཟུམ་
འབྲི་རྩོམ་གྱི་ནང་ལུ་ཡང་ འབྲི་བཀོད་ལེགས་ཤོམ་དགོཔ་འདི་ཁག་ཆེ། འབྲི་བཀོད་ལེགས་ཤོམ་ཡོད་པ་ཅིན་ འབྲི་རྩོམ་འདི་
ལྷག་དགོ་མནོ་སི་སི་དང་ ལྷག་དགོ་བདེ་ཏོག་ཏོ་འགྱོཝ་མ་ཚད་ འབྲི་རྩོམ་གྱི་ གོ་བ་འཇམ་ཏོང་ཏོ་སྦེ་ ལེན་ནི་ལུ་ཡང་
རྒྱབ་སྐྱོར་འབདཝ་ཨིན།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
འབྲི་རྩོམ་གྱི་འབྲི་བཀོད་ནང་ལུ་ དོན་མཚམས་བཅད་དེ་བྲི་ནི་དང་ ཚིག་གི་གཅད་མཚམས་བཞག་སྟེ་བྲི་ནི། གྱལ་ཕྲང་སྟེ་བྲི་ནི་
དང་ ཡི་གུ་སྙོམས་ཏོག་ཏོ་སྦེ་ བྲི་ནི། དེ་ལས་ གཙང་སྦྲ་དང་ལྡནམ་སྦེ་ བྲི་ནི་ཚུ་ཚུདཔ་ཨིན།
དོན་མཚམས་བཅད་དེ་བྲི་ནི་ཟེར་བའི་སྐབས་ སྤྱིར་བཏང་འབྲི་རྩོམ་ལུ་ ངོ་སྤྲོད་ བར་གྱི་གནད་དོན་ མཇུག་བསྡུ་ཟེར་ དོན་
མཚམས་ཁག་གསུམ་ལུ་བཅད་དེ་བྲི་དགོཔ་ཨིན། ཨིན་རུང་ བར་གྱི་གནད་དོན་འདི་ མང་སུ་ཅིག་སྦེ་ བྲི་ནི་ཨིན་པ་ཅིན་ དེ་
ནང་ལུ་ཡང་ གནད་དོན་མ་འདྲཝ་རེ་ལུ་ དོན་མཚམས་རེ་བཅད་དེ་ བྲི་ནི་ཡོདཔ་ཨིན། གནད་དོན་གཅིག་རང་ཨིན་རུང་ དེ་
ནང་ བཤད་པ་རྐྱབ་དགོཔ་ ལེ་ཤ་ར་འཐོན་པ་ཅིན་ གནད་དོན་དེ་ལུ་ཡང་ ཡན་ལག་གནད་དོན་དང་འཁྲིལ་ དོན་མཚམས་
ཕབ་སྟེ་ བྲི་དགོ།
དོན་མཚམས་བཅད་དེ་བྲི་བའི་སྐབས་ དོན་མཚམས་ནང་འདྲེན་འབད་དེ་ འབྲི་ཐངས་གཅིག་དང་། དོན་མཚམས་ནང་འདྲེན་མ་
འབད་བར་ འབྲི་ཐངས་གཅིག་ཡོདཔ་ཨིན། དོན་མཚམས་ནང་འདྲེན་འབད་དེ་ འབྲི་ཐངས་དེ་ འོག་གི་འབྲི་རྩོམ་ དཔེ་རིས་
པ་གི་ འབྲི་བཀོད་བཟུམ་ བྲི་ནི་འདི་ཨིནམ་དང་། དོན་མཚམས་ནང་འདྲེན་ མ་འབད་བར་འབྲི་ཐངས་འདི་ དཔེ་རིས་
པ་གི་ འབྲི་བཀོད་བཟུམ་ བྲི་ནི་འདི་ཨིན། འབྲི་བཀོད་དེ་ གཉིས་ཆ་ར་ལག་ལེན་འཐབ་ནི་ཡོད་དེ་འབད་རུང་ དར་ཁྱབ་ཆེ་
ཤོས་འདི་ ནང་འདྲེན་མ་འབད་བར་ བྲི་ནི་དེ་ཨིན། ནང་འདྲེན་མ་འབད་བར་ བྲི་བའི་སྐབས་ དོན་མཚམས་གོང་འོག་གི་བར་
ན་ གྱལ་རེ་ ས་སྟོང་བཞག་སྟེ་བྲི་དགོཔ་དང་ ནང་འདྲེན འབད་དེ་བྲི་བའི་སྐབས་ དོན་མཚམས་ གོང་འོག་གཉིས་ཀྱི་བར་
ན་ ས་སྟོང་མ་བཞག་རུང་བཏུབ་ཨིན།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཚིག་མཚམས་བཅད་དེ་ འབྲི་ཐངས་དེ་ཡང་ ཚིག་ག་ར་གཅིག་ཁར་སྦྱར་ཏེ་མེན་པར་ གོང་གི་འབྲི་རྩོམ་གྱི་དཔེ་ནང་
ཡོད་དོ་བཟུམ་ ཁ་ལས་སླབ་པའི་སྐབས་ཀྱི་ ཚིག་གི་གཅད་མཚམས་དང་འཁྲིལ་ཏེ་ བྲི་བའི་སྐབས་ལུ་ གཅད་
མཚམས་བཞག་སྟེ་བྲི་བ་ཅིན་ ལྷག་དགོ་བདེ་ནི་དང་ གོ་བ་ལེན་དགོ་བདེ་ཏོག་ཏོ་འགྱོཝ་ཨིན།
•
འོག་ལུ་བཀོད་དེ་ཡོད་མི་འབྲི་རྩོམ་འདི་ཚུ་ལྷབ་སྟེ་: འབྲི་རྩོམ་ནང་གི་གནད་དོན་ཚུ་གདན་ཁུངས་དབྱེ་དཔྱད་འབད་
•
ཚིག་མཚམས་གཅད་ཐངས་དང་བསྟུན་ཏེ་ལྷག་ཐངས་ཀྱི་རིག་ ཚུགས་དགོ།
•
རྩལ་འཐོབ་ཚུགས་དགོ། གནད་དོན་ལུ་རྒྱབ་སྐྱོར་གྱི་ལུང་རིགས་ཚུ་ག་ཅི་ར་བཀོད་ནུག་ག་
•
འབྲི་རྩོམ་ཚུ་ལྷག་སྟེ་དབྱེ་ཞིབ་འབད་ཚུགས་དགོ། དང་ འབྲེ་མཐུན་ཡོད་མེད་དབྱེ་དཔྱད་འབད་ཚུགས་དགོ།
• •
འབྲི་རྩོམ་གྱི་གནད་དོན་ངོ་མ་ག་ཅི་ཨིན་ན་ངོས་འཛིན་འབད་ འབྲི་རྩོམ་གྱི་མིང་བཏགས་ཚུལ་འདི་དང་ནང་དོན་གྱི་འབྲེལ་བ་
ཚུགས་དགོ། དབྱེ་དཔྱད་འབད་ཚུགས་དགོ།
• •
འབྱུང་རིམ་རེ་རེ་བཞིན་གྱི་རྒྱབ་སྣོན་གྱི་གནད་དོན་ག་ཅི་ཡོད་ག་ རྩོམ་འབྲིཔ་ངོས་འཛིན་འབད་དེ་ རྩོམ་པ་པོའི་མནོ་ལུགས་དང་
དཔྱད་ཚུགས་དགོ། འབྲི་ཐངས་ཚུ་ངོས་འཛིན་འབད་ཚུགས་དགོ།
• •
མིང་ཚིག་གསརཔ་གི་གོ་དོན་ལེན་ཚུགས་དགོ། འབྲི་རྩོམ་གྱི་གནད་དོན་ཚུ་ཁུངས་དོན་བཀོད་ཚུགས་ནིའི་དོན་ལུ་
• བར་དོན་ཚུ་ཞིབ་འཚོལ་འབད་ཚུགས་དགོ།
འབྲི་རྩོམ་འདི་ལས་ རིགས་བསྒྲེས་ཏེ་གསར་རྩོམ་འབད་ཚུགས་
•
དགོ། ཉིནམ་རེ་བཞིན་མིང་ཚིག་གི་ཡིག་སྡེབ་གསརཔ་ཚུ་ཤེས་ཏེ་ ཡར་
• སྐྱེད་འགྱོ་ཚུགས་དགོ།
དབང་ཤེས་ལྔ་ལུ་ཉམས་སུ་མོང་བའི་ཚོར་སྣང་ཚུ་དང་མི་ཚེའི་སྤོད་
རྣམ་ཚུ་འབྲི་རྩོམ་གྱི་གཟུགས་སུ་བཀོད་དེ་བྲི་ཚུགས།
•
འབྲི་རྩོམ་གྱི་དབྱེ་བ་ག་ཅི་ནང་ཚུདཔ་ཨིན་ན་དབྱེ་བ་ཕྱེ་ཚུགས་
དགོ།
•
འབྲི་རྩོམ་གྱི་ཁྱད་རྣམ་དང་འབྲི་ཐངས་རིག་རྩལ་ཚུ་ག་ཅི་ར་ཨིན་
ན་ངོས་འཛིན་འབད་ཚུགས་དགོ།
ཚེ་སོག་གི་དགྲ།
༉ ཚེ་ད་ལྟོ་དང་ ཕྱི་མ་ནམ་ར་ཨིན་རུང་ སྡུག་བསྔལ་ཚད་མེད་མྱོང་བཅུག་པའི་ཁར་ ག་གིས་ར་ལོངས་སྤྱོད་རུང་
མི་མང་ཤོས་ཀྱིས་ ཁ་བཏང་སྟེ་ སྨད་པའི་གཞི་ལུ་འགྱུར་མི་ ཏམ་ཁུ་འདི་ ལོངས་སྤྱོད་མི་བཏུབ་ཟེར་ ང་བཅས་
གེ་ར་གིས་ ཤེས་དགོཔ་འདི་ ཁག་ཆེ་བས།
དེ་བཟུམ་གྱི་ཟས་ངན་འདི་ ལོངས་སྤྱོད་མ་བཏུབ་པའི་རྒྱུ་མཚན་ཡང་ ཆོས་ཀྱི་ནང་ལས་ག་དེ་སྦེ གསུངས་ཏེ་ཡོད་ག།
གསོ་བ་དང་ཚན་རིག་གི་ ཁ་ཐུག་ལས་ མ་བཏུབ་ག་དེ་སྦེ་ ཨིན་ན? དཔལ་འབྱོར་གྱི་གནས་སྟངས་ལུ་ གནོད་
པ་ག་དེ་སྦེ་ཡོད་ག་ཚུ་ གོ་རིམ་བཞིན་དུ་ཞུ་ནི་ཨིན། ཆོས་ཀྱི་ཁ་ཐུག་ལས་འབད་བ་ཅིན་ གཏེར་ཆེན་སངས་རྒྱས་གླིང་
པའི་གཏེར་ལུང་ལས།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སྔོན་དུས་མཐའ་འཁོབ་རིགས་ངན་ཡུལ་ཁམས་སུ༔ དམ་སྲི་མོ་ཞིག་འདོད་ཆགས་ཆེར་གཡོས་ནས༔ དུག་ཁྲག་ཐིགས་
པ་ས་ལ་ཕབ་ནས་ནི༔ ལོག་པའི་དབང་གིས་སོན་ལམ་འདི་ལྟར་བཏབ༔ མ་འོངས་ས་བོན་འདི་ལས་སྔོ་ཞིག་སྐྱེ༔ བདུད་
དང་དམ་སྲིའི་ནུས་པ་གཅིག་ལ་ཚང་༔ ཐ་མ་ཁ་ཞེས་ཡུལ་ཁམས་ཀུན་ཏུ་དར༔ སྐྱེ་འགྲོ་ཕོ་མོ་ཀུན་གྱིས་འདི་ལ་སྤོད༔
རྒྱལ་བསན་ཆོས་འཁོར་ཉམས་ཤིང་ལྷ་ཀླུ་ཁྲོས༔ བཟང་པོའི་བཅུད་ཡལ་འགྲོ་བ་སེམས་ཅན་གྱི༔ བསོད་ནམས་བདེ་སྐྱིད་
ཟད་དེ་ནད་འཁྲུགས་དར༔ སད་སེར་མུ་གེ་མཐའ་དམག་མང་འབྱུང་ཞིང༔ ཐམས་ཅད་ང་ཡི་དབང་དུ་འགྱུར་བར་ཤོག༔
ཟེར་གསུངས་ཡོད་དོ་བཟུམ་ སྔོན་སངས་རྒྱས་བཅོམ་ལྡན་འདས་ སྐུ་མྱ་ངན་ལས་འདས་ཏེ་ ལོ་ཁལ་ལྔ་དེ་ཅིག་
འགྱོཝ་ད་ བདུདམོ་ཅིག་ལས་ ཟླ་མཚན་ཐིགས་པ་ཅིག་ ས་ཁར་འཛགས་མི་འདི་ལུ་ མོ་གིས་སྨོན་ལམ་ལོག་པ་
དེ་སྦེ་བཏབ་ནུག། ངེ་གི་ཟླ་མཚན་འདི་ཁ་ལས་ ཧེ་མ་མེད་པའི་ ཧོན་ལྡུམ་མ་འདྲཝ་ཅིག་སྐྱེ་བཅུག་ཤིག། ཧོན་ལྡུམ་
འདི་གི་མིང་ལུ་ ཏམ་ཁུ་ཟེར་སླབ་མི་འདི་ དགའ་ཟས་ཅིག་ལུ་གྱུར་ཞིནམ་ལས་ འདི་ལུ་ མི་ག་ར་ རང་དབང་མེད་
པར་ སེམས་དགའ་སྟེ་ ཧོན་ལྡུམ་བསྐམས་ཞིནམ་ལས་ མི་ལ་ལུ་གིས་ མེ་སྤར་ཏེ་དུ་པ་སྦེ་འཐེན། ལ་ལུ་གིས་
བཟའ། ལ་ལུ་གིས་ལྷ་པ་ནང་བཏབ་ནི་ལ་སོགས་པའི་ མནོ་འདོད་ངམ་ངམ་ཤུགས་ཀྱིས་ སྐྱེ་བཅུག་ཤིག།
དེ་ལས་ ཏམ་ཁུ་གི་དུ་པ་གནམ་ཁར་འགྱོཝ་ཙམ་ཅིག་གིས་ ལྷའི་གྲོང་ཁྱེར་
འབུམ་ཕྲག་འཇིག་པར་ཤོག། ཚིལ་མ་ས་འོག་ལུ་སོང་སྟེ་ ཀླུའི་གྲོང་ཁྱེར་ཚུ་
ཡང་ སྟོང་པར་ཤོག། དེ་ཚུ་ལས་བརྟེན་ སྟེང་གི་ལྷ་འཁྲུགས། བར་གྱི་བཙན་
དང་ གཞི་བདག་ཚུ་འཁྲུགས། འོག་གི་ཀླུ་ཚུ་འཁྲུགསཔ་ལས་བརྟེན་ ནད་དང་
མུ་གེ་ དམག་དང་འཁྲུག་རྩོད་ལ་སོགས་པ་ མི་འདོད་པ་ བཀྲ་མ་ཤིས་པ་ག་
ར་ འབྱུང་བར་ཤོག་ཅིག། ཟེར་བའི་སྨོན་ལམ་ལོག་པ་བ ཏབ་ད་ནུག། སྨོན་
ལམ་བཏབ་མི་ འདི་དང་འཁྲིལ་ཏེ་ ཡུན་མ་རིངམོ་ཅིག་ཁར་ ཧེ་མ་མེད་པའི་ཧོན་ལྡུམ་ཅིག་སྐྱེ་ཞིནམ་ལས་ འདི་
གི་མིང་ལུ་ཏམ་ཁུ་ ཟེར་སླབ་སྟེ་ འཛམ་གླིང་ནང་ དར་ཁྱབ་སོང་ཡོདཔ་སྦེ་ཨིན་མས།
བདུདམོ་གི་ སྨོན་ལམ་ལོག་པ་འདི་ ཐེབས་ལས་བརྟེན་ ཏམ་ཁུ་འདི་ལུ་ ད་རེས་ མི་ལ་ལུ་གིས་ བཟའ་ནི་
ལུ་དགའ། ལ་ལུ་གིས་འཐུང་ནི་ལུ་དགའ། ལ་ལུ་གིས་བཏབ་ནི་ལུ་ སེམས་དགའ་སྟེ་ རང་དབང་མེད་པར་ སྤྱོད་
དགོཔ་འབྱུང་མི་དེ་ འདི་ལས་བརྟེན་ཏེ་ཨིནམ་ལས་ ང་བཅས་ར་ ནང་པ་ཆོས་ལྡན་གྱི་ རྒྱལ་ཁབ་ནང་ལུ་སྐྱེས་ དམ་
པའི་ཆོས་དང་མཇལ་ ལྷ་ཆོས་དགེ་བ་བཅུ་སྒྲུབ། མི་དགེ་བ་སྤང་པའི་ ནམ་དུས་ལུ་ ཆོས་ལུ་བར་ཆད་རྐྱབ་པའི་ དུག་
ཟས་ཨིནམ་ཤེས་ཞིནམ་ལས་ ག་དེ་དྲག་དྲག་སྤང་ཐབས་འབད་གནང།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
གསོ་བ་དང་ཚན་རིག་གི་ཁ་ཐུག་ལས་ཡང་ ད་རེས་ནངས་པར་ གསོ་བའི་ཚན་རིག་པ་ཚུ་གིས་ དུ་པ་ས་སྨུག་གནགཔོ་
བཟུམ་སྦེ་ འཐོན་མི་ཏམ་ཁུ་འདི་ འཐུང་པ་ཅིན་ གཟུགས་ཀྱི་འཕྲོད་བསྟེན་ལུ་ གནོད་པ་ཡོད་ལུགས་བཤད་མི་
ནང་། ཏམ་ཁུའི་ དུ་པ་འདི་གིས་ དབུགས་གཏོང་ལེན་འབད་ནི་ལུ་ དཀའ་ངལ་བྱུང་པའི་ཁར་ སྨན་གྱིས་བཅོ་མ་
ཚུགས་པའི་ དོན་ཧིང་གི་ན་ཚ་དང་ གློཝ་གི་ན་ཚ་ གདུག་དྲགས་ཚུ་ཐོབ་སྟེ་ མི་ལོ་ན་མ་རྒསཔ་ལས་ ཤི་མིའི་
གྱངས་ཁ་འདི་ ལོ་བསྟར་བཞིན་ ཡར་འཕེལ་འགྱོ་དོ་ཡོདཔ་ཨིན་མས།
དེ་ཡང་ དཔེ་འབད་བ་ཅིན་ འགྲུལ་འཁོར་ཚུ་གི་ནང་ལས་ དུ་པ་ ཕྱི་ཁར་
ཐོན་འགྱོ་སའི་ ལྕགས་དུང་དེ་ གནགཔོ་ལུ་འགྱུར་མི་དང་། ཁྱིམ་ནང་མེ་
འཕུ་བ་ཅིན་ ཁྱིམ་ཚོན་ཁྲ་ཅན་གྱི་བཀོད་ མཛེས་ཏོག་ཏོ་ཡོད་མི་ཚུ་ཡང་ རྫ་
ནག་བཟུམ་སྦེ་གནགཔོ་ བཟོ་མི་དེ་གིས་ ཧ་གོ་ཚུགསཔ་མ་ཚད། ཏམ་
ཁུའི་དུ་པ་ཁའི་ནང་ན་འཐེན་ཞིནམ་ལས་ ཤོག་གུ་དཀར་པོའི་གུ་ ལོག་འཕུ་
བཏབ་ད་ ཤོག་གུ་གི་བཀྱག་སེརཔོ་ལུ་ འགྱུར་མི་དེ་གིས་ཡང་ ཧ་གོ་
ཚུགས་མི་ལུ་ བལྟ་རུང་ ཏམ་ཁུ་གི་གནོད་ཉེན་ལུ་ མནོ་བསམ་ན་འཐན་
བཏང་སྟེ་ ལོངས་སྤྱོད་ནི་ བཞག་དགོཔ་འདི་ ཁ་གསལ་སྦེ་ཤེས་ཚུགས་པས།
ཏམ་ཁུ་ལས་བརྟེན་པའི་ནད་གཞི་ དར་ཁྱབ་སོང་སྟེ་ ཡོད་མི་འདི་གིས་ མི་སེར་ཉམ་ཆུང་ བཟའ་ཚང་ མི་སྡེ་
དང་ མི་དམངས་ རྒྱལ་ཁབ་སོ་སོའི་གསོ་བའི་འཕྲོད་བསྟེན་གྱི་ ལས་རིམ་ཚུ་ལུ་ གནོད་ཉེན་སྦོམ་འབད་ར་འབྱུང་
དོ་ཡོདཔ་ཨིན་མས། འདི་ཡང་ འཛམ་གླིང་ནང་ལུ་ ལོ་བསྟར་བཞིན་དུ་ ཏམ་ཁུ་ལུ་བརྟེན་ཏེ་ མི་གྲངས་ ས་
ཡ་ ལྷག་ཙམ་རེ་ལུ་ ཤི་རྐྱེན་འབྱུང་དོ་ཡོད་པའི་ནང་ལས་ ས་ཡ་ ལྷག་ཙམ་ཅིག་ ལྷོ་ཨེ་ཤི་ཡ་ལུང་ཕྱོགས་
ཚུ་ནང་ལས་ཨིནམ་མ་ཚད། དེ་ཚུ་ཡང་མང་ཤོས་ར་ ཨ་ལུ་དང་ཨམ་སྲུ་ དེ་ལས་ ན་གཞོན་ཚུ་ཨིནམ་སྦེ་ གསོ་
བའི་སྙན་ཞུ་ནང་བཀོད་དེ་འདུག།
དེ་འབད་ནི་དེ་གིས་ གནམ་ཉིནམ་དཀརཔོ་བལྟ་ནི་བཀོ་བཞག་སྟེ་ ཤི་ནི་ལུ་དགའ་མི་ ག་ཡང་མེདཔ་ལས་ ཏམ་
ཁུ་འདི་ ཤི་བའི་རྒྱུ་རྐྱེན་ངོ་མ་ཨིནམ་ཤེས་ཏེ་ ལག་ལེན་འཐབ་ནི་འདི་ སྤང་ཚུགས་པ་ཅིན་ མི་ཚེ་དེ་ དགའ་ཏོག་
ཏོ་སྦེ་བསྐྱང་སྟེ་ སྡོད་ཚུགས་ནི་ཨིན།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ལྷག་པར་དུ་ ཨམ་སྲུ་མངལ་སྦྲུམ་ཅན་ཚུ་གིས་ ཏམ་ཁུ་ ལག་ལེན་འཐབ་པ་ཅིན་ ཨ་ལུ་སྐྱེ་བའི་སྐབས་ ལྗིད་
ཚད་མ་ལངམ་སྦེ་སྐྱེ་ནི། ཨ་ལུའི་ མནོ་རིག་ལུ་ དཀའ་ངལ་འོང་ནི། དབང་པོ་ལྔ་ལུ་ སྐྱོན་ཕོག་སྟེ་སྐྱེ་ནི་དང་ དོན་
ཧིང་གི་ ནད་གཞི་འཐོབ་ནིའི་ ཉེན་ཁ་ཚུ་ སྦོམ་སྦེ་ར་ ཡོདཔ་སྦེ་ཨིན་མས། ཏམ་ཁུ་དེ་གིས་ ནད་གཞི་གཞན་
གྱི་ སྣ་འདྲེན་འབད་དེ་ ཁ་ ལྕེ་ ལྷ་པ་ ལྐོདམ་དང་ ཀླདཔ་ཚུ་ནང་ རྨ་ཐོན་ཏེ་ སྨན་གྱིས་ཡང་ བཅོ་མ་
ཚུགས་པའི་ནད་གཞི་ གདུག་དྲགས་འཐོབ་ནིའི་ ཉེན་ཁ་སྦོམ་ཡོདཔ་ལས་ ཨ་ལུ་རྨས་སྐྱེས་ལུ་ གནོད་མི་ཚུ་
གསོ་བའི་རིག་པ་དང་འཁྲིལ་རུང་ གེ་ར་གིས་ཆ་བཞག་དགོཔ་ཨིནམ་ལས་ ཟས་ངན་འདི་ ལོངས་སྤྱོད་མ་བཏུབ་མི་
ལུ་ བལྟ་སྟེ་ལག་ལེན་མ་འཐབ་པར་ བཀོ་བཞག་གནང་།
ཏམ་ཁུ་འདི་ བཟའ་འཐུང་དང་ བཀབ་གོ་ལའི་ཁྱད་མ་ཆོད་པའི་ ཟད་འགྲོ་ལྕི་ཤོས་དང་ རྒྱུ་ཟད་སྦུངས་ཟད་གཏང་
མི། ཁ་དང་གྱོན་ཆས་ཚུ་ལས་ དྲི་ངན་གདུག་དྲགས་མནམ་མི། སོ་ དུང་དཀར་བཟུམ་སྦེ་དཀརཔོ་ཡོད་མི་ཡང་
སེརཔོ་བཟོ་སྟེ་ གཙང་སྦྲ་འཕྲོད་བསྟེན་ལུ་ཡང་ གནོད་པའི་སྐྱོན་ཚུ་ སྦོམ་ར་ཡོད། འཛམ་གླིང་གསོ་བ་དང་ ཤེས་
རིག་མཁས་མཆོག་ཚུ་གིས་ ཞིབ་འཚོལ་འབད་དེ་ མི་དམངས་ཀྱི་དོན་ལུ་ སྙན་ཞུ་འབད་དང་འབད་བཞིན་དུ་ཡོདཔ་
ཨིན་མི་ དཔལ་འབྱོར་དང་ མི་ཚེའི་གནས་སྟངས་ལུ་ མནོ་བསམ་བཏང་རུང་ ང་བཅས་རའི་མི་ཚེའི་གནས་སྟངས་
འདི་ སྐྱོ་དྲགས་ལུ་བཟོཝ་ལས་སྤངས་དགོ།
ང་བཅས་ར་གིས་ གློཝ་འདི་ ཏམ་ཁུའི་འཚིག་རོ་བཀོ་སའི་ ཧོད་བཟུམ་ཅིག་སྦེ་ མནོ་བསམ་མ་གཏང་པར་ རང་
གིས་རང་ལུ་ གཅེས་སེམས་ བསྐྱེད་པའི་ཐོག་ལས་ ཤ་ཚ་བའི་དྲི་བ་ དཔེར་ན། ངེ་གི་མི་ཚེ་འདི་ནང་ ཏམ་ཁུ་
འཐུང་སྟེ་ ཡོན་ཏན་ག་ཅི་འཐོབ་ག? ཕན་ཐོགས་ག་ཅི་ཡོད་ག? ཡུལ་གོངམ་དང་ ཕམ་བཟངཔོ་ཚུ་གི་ཐུགས་ཁར་
ཚུད་ག? གཞུང་དང་མི་སེར་ལུ་ཕན་ཐོགས་ ག་ཅི་འདུག་ག? ལྷག་པར་དུ་ཡིག་ཚང་དང་སློབ་གྲྭ་ ལྷ་ཁང་དགོན་སྡེ་
མི་དམངས་འཛོམས་ས་ འགྲུལ་འཁོར་བཱསི་ཚུ་གི་ནང་ལུ་ ཏམ་ཁུ་ལག་ལེན་འཐབ་མ་ཆོག་པའི་ ཁྲིམས་ལུགས་དང་
འཁྲིལ་ཏེ་ བརྡ་བྱང་ཡོད་མི་ཚུ་ལུ་ གུས་བཀུར་དང་བརྩི་མཐོང་བསྐྱེད་ནི་དང་ ཡ་རབས་ཀྱི་སྤྱོད་པ་ མཆོག་ཏུ་གྱུར་
པ་ ཁྲེལ་དང་ངོ་ཚ་སེམས་ཁར་བཞག་སྟེ་ རང་གི་མི་ཚེ་ལུ་ ཕན་གནོད་ཀྱི་དྲི་བ་ཚུ་ རང་གིས་ རང་ལུ་བཀོད་ཐོག་
ལས་ ཟས་ངན་ ཏམ་ཁུ་སྤང་ནི་ལུ་ བརྩོན་ཤུགས་བསྐྱེད་དགོཔ་ཨིན།
མཇུག་ར་ དམ་པའི་ཆོས་ལས་འབད་བ་ཅིན་ བདུདམོ་གི་སྨོན་ལམ་ལོག་པ་ལས་ ཟས་ངན་འདི་ བྱུང་འབྱུངམ་དང་།
གསོ་བའི་ཁ་ཐུག་ལས་འབད་བ་ཅིན་ འཛམ་གླིང་ནང་མི་མང་ཤོས་ ཤི་རྐྱེན་འབྱུང་པའི་ལོ་རྒྱུ་ངོ་མ། རང་གི་མི་ཚེའི་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
གནས་སྟངས་ལུ་བལྟ་རུང་ དབུལ་ཕོངས་ཀྱི་གནས་སྟངས་ལུ་ འགྱུར་བཅུག་མི། ཟ་བའི་ལྟོ་ གྱོན་པའི་གོ་ ན་
བའི་སྨན་ ལ་སོགས་པ་ག་ཅིའི་ཐད་ལུ་ཡང་ ཕན་ཐབས་མ་པ་ལས་མེད་མི་ཨིནམ་ ང་བཅས་གེ་ར་གིས་ ཆ་རོགས་
བཞག་སྟེ་ ཟས་ངན་འདི་ བཀོ་བཞག་ནི་ལུ་ ག་དེ་དྲག་དྲག་ བརྩོན་དགོཔ་ཨིན་ནོ།།
དྲི་བ།
 ཚེ་སྲོག་གི་དགྲ་ཟེར་སླབ་དགོ་པའི་ ཁུངས་དོན་ག་ཅི་ཨིན་མས་གོ?
 འབྲི་རྩོམ་འདི་ དབྱེ་བ་ག་ཅི་ནང་ཚུདཔ་ཨིན་ན་དང་ དབྱེ་བ་དེ་ནང་ལུ་ ཚུད་དགོ་པའི་ཁྱད་རྣམ་ག་ཅི་ར་འདུག་
ག?
 འབྲི་རྩོམ་འདི་ནང་ལུ་ རྩོམ་པ་པོའི་བསམ་ཕྱོགས་ལུ་འགྱོ་དགོ་པའི་ཚིག་ག་ཅི་ར་ཚུད་ནུག་གོ?
 འབྲི་རྩོམ་འདིའི་ བཅུད་དོན་ ག་ཅི་ཨིན་ན?
 འབྲི་རྩོམ་འདི་ནང་ལག་ལེན་འཐབ་ཡོད་པའི་ བྱ་ཚིག་ ཁྱད་ཚིག་ ལས་ཚིག་ཚུ་ སོ་སོར་ བཏོན་ཏེ་བྲིས།
 མིང་ཚིག་གི་ གོ་དོན་མ་ཤེས་མི་ཚུ་ ཐོ་བཏོན་ཞིནམ་ལས་ ཚིག་མཛོད་ནང་ལས་ གོ་དོན་འཚོལ་ཏེ་བྲིས།
 ཁྱེད་རའི་ཆ་རོགས་ནང་རྡོག་ལུ་ འབྲི་རྩོམ་སྐོར་རྒྱབ་སྦེ་ ལྷག་ཞིནམ་ལས་ འོག་གི་ཚད་གཞི་དང་བསྟུན་དབྱེ་
ཞིབ་འབད་ དེ་ ལྷག་ཐངས་ཀྱི་ དཀའ་ངལ་ངོས་འཛིན་འབད།
ཚིག་ལྷག་མ་ཚུགསཔ། རྗོད་སྒྲ་མ་དགཔ། ཚིག་བགོམས་ཡར་སོཔ། ཚིག་བསྐྱར་བ། གཅད་མཚམས་འཛོལ་བ།
སྤ་རོ་ཟླུམ་བརྩེགས་ལྷ་ཁང་།
༉ འབྲུག་རྒྱལ་ཁབ་ནང་ལུ་ དུས་རབས་ པའི་ནང་ ཨྱོན་གུ་རུ་རིན་པོ་ཆེ་བྱོན་ཏེ་ ས་ཆ་ག་ར་ སྦས་
ཡུལ་ལུ་བྱིན་གྱིས་ བརླབས། དེའི་ཤུལ་ལས་ ཆོས་དང་ གདུང་གི་ཆེ་བ་གཉིས་ལྡན་གྱི་བླམ་ དཔལ་
འབྲུག་པ་རིན་པོ་ཆེ་ ཞབས་དྲུང་ངག་དབང་རྣམ་རྒྱལ་ལ་སོགས་པའི་ སྐྱེས་ཆེན་དམ་པ་ཚུ་བྱོན་ཏེ་ གཙུག་ལག་
ཁང་དང་ལྷ་ཁང་ ཐུགས་རྟེན་མཆོད་རྟེན་རྩ་ཆེ་ཤོས་ མང་རབས་ཅིག་བཞེངས་པའི་སླ་ལས་ ཟླུམ་བརྩེགས་
ལྷ་ཁང་འདི་ སྤྱི་ལོ་- ནང་འཁོད་ལུ་ གྲུབ་ཆེན་ཐང་སྟོང་རྒྱལ་པོ་གིས་ བཞེངས་གནང་ནུག།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ལྷ་ཁང་འདི་ ཕྱི་ལས་བལྟ་བ་ཅིན་ མཆོད་རྟེན་སྦེ་མཇལཝ་ཨིན་རུང་ ནང་ན་ལྷ་ཁང་ཟླུམ་གཟུགས་ ཐོག་གསུམ་
བརྩེགསམ། ཅི་དང་མ་འདྲ་བའི་ བཀོད་པ་ཁྱད་པར་ཅན་ཡོད་མི་འདི་གི་སྐོར་ལས་ ལྷ་ཁང་གི་ཆགས་གནས་ ལྷ་
ཁང་གི་བཀོད་པ་ མཆོད་རྟེན་གྱི་དབྱེ་བ་ ཉམས་གསོ་ག་གིས་ར་མཛད་གནང་ཡི་ག་ཚུ་ ཁ་གསལ་སྦེ་ འོག་ལས་
མར་བཤད་ནི་ཨིན།
ལྷ་ཁང་འདི་བཞེངས་ཡོད་སའི་ས་གནས་འདི་ སྤ་རོ་རྫོང་ཁག་ དོལཔ་གྱང་གསར་ལུ་ སྤ་ཆུ་དང་ དོལ་པོའི་གཞུང་
ཆུ་གཉིས་ འཛོམས་སའི་ ས་གྲུ་གསུམ་འདི་ནང་ཨིན་མས། དེ་ཡང་ སྤ་རོ་སྟག་ཚང་གི་ རི་བརྒྱུད་དེ་ སྦུལ་
ཐུར་ལུ་རྒྱུག་མི་དང་འདྲ་བའི་ རི་སྣ་སྦལཔ་ག་ཕུབ་ རྐྱབ་སྡོད་མི་དང་ཅོག་འཐདཔ་ཡོད་མི་གི་ ཁ་དང་ལྷ་པ་ཁར་
བཞེངས་ནུག།
ས་དབྱིབས་འདི་ སྤ་རོ་ལྟག་རྫོང་གི་ ལྟག་ཁ་ཐུག་སོང་ཞིནམ་ལས་ ཡ་ལས་མར་བལྟ་བ་ཅིན་ སྦལ་པའི་
གཟུགས་བརྙན་བཟུམ་ཅིག་སྦེ་ དོད་རིལ་རི་སྦེ་མཐོང་ཚུགས། ས་གནས་འདི་ནང་ ལྷ་ཁང་བཞེངས་དགོ་མི་འདི་
སྦལཔ་གི་གཟུགས་བརྙན་འདི་ ས་བདག་ཀླུ་གི་བརྡ་མཚོན་སྦེ་ བརྩི་དོ་ཡོདཔ་ལས་ ས་དབྱིབས་འདི་གི་ གདོང་
སྒོར་ཕོག་པའི་གཡུས་ཚན་ཚུ་ནང་ མ་ལེགས་པའི་ལྟས་ངན་འབྱུང་ནིའི་ ཉེན་ཁ་ཡོད་མི་གི་ ས་དགྲའི་བཟློག་ཐབས་
ལུ་ བཞེངས་གནང་གནངམ་ཨིན་མས།
ལྷ་ཁང་འོག་ཐོག་ མཐོ་ཚད་ ཕིཊ་ དང་། བར་ཐོག་ ཕིཊ་ སྟེང་ཐོག་ཕིཊ་ ། བཅུ་གསུམ་འཁོར་ལོ་
གསེར་ཏོག་དང་བཅས་ ག་ར་ཡོངས་རྫོགས་ཀྱི་མཐོ་ཚད་ ཕིཊ་ འདུག། མཆོད་རྟེན་གྱི་དབྱེ་བ་ལས་ ཡ་མཚན་
ཅན་གྱི་མཆོད་རྟེན་འདི་ བདེ་གཤེགས་མཆོད་རྟེན་བརྒྱད་ལས་ དབྱེན་བཟླུམ་མཆོད་རྟེན་གྱི་ ཁོངས་སུ་གཏོགསཔ་ཨིན་
མས།
ལྷ་ཁང་གི་བཀོད་པ་འདི་ ཕྱི་ཁ་ལས་མཇལ་བ་ཅིན་ མཆོད་རྟེན་སྦོམ་ ཁ་ལྷོ་ལུ་བསྒོར་མི་ཅིག་ཨིན་མི་འདི་གི་ ནང་
ན་ལུ་ལྷ་ཁང་ཐོག་གསུམ་སྦེ་ཡོད། དེ་ཡང་ འོག་ཐོག་ལས་ མགུ་གསེར་ཏོག་ཚུན་ཚོད་ སྦུག་ལས་ཡར་སྲོག་ཤིང་
ཐེ་སྒོརམ་ སྒོར་ཚད་ཕིཊ་ འབད་མི་ཅིག་བཙུགས་ཏེ་ཡོད། འོག་ཐོག་ལུ་སྲོག་ཤིང་དེའི་མཐའ་བསྐོར་ཏེ་ སྒོར་ཚད་
ཕིཊ་ འི་ ས་སྟོང་དང་ ས་སྟོང་དེ་ནང་ སྲོག་ཤིང་ལུ་སྐོར་ར་རྐྱབ་སའི་བར་ལམ་དང་ དེའི་ཕྱི་སྐོར་ལུ་ ཕྱོགས་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
རེ་ལུ་ དཀྱུས་ཚད་ ཕིཊ་ རེ་འབད་མི་གི་ ལྷ་ཁང་འབད་འདུག། ལྷ་ཁང་དེའི་ཕྱོགས་བཞི་ལུ་ སྒོ་བཞི་
ཡོདཔ་དང་ ལྷ་ཁང་འདི་ ཕྱི་ཁ་ལས་བལྟཝ་ད་ མཆོད་རྟེན་གྱི་སེང་ཁྲི་འདི་ཨིན་མས།
ལྷ་ཁང་བར་ཐོག་འདི་ མཆོད་རྟེན་བང་རིམ་ནང་ལུ་ སྦུག་གི་སྲོག་
ཤིང་མཐའ་བསྐོར་ཏེ་ ཕྱི་ཁ་ལས་ཕྱོགས་བཞི་ལུ་ སྒོ་སྒྲིག་བཞི་དང་
འོག་ཐོག་ལས་བར་ཐོག་ལུ་འཛེག་སའི་ ཨེ་ཁུག་དང་བཅསཔ་འབད་
ཡོདཔ་མ་ཚད་ འདིའི་ཕྱི་ཁ་ལས་ མཆོད་རྟེན་གྱི་བང་རིམ་སྦེ་ མཇལ་
ནི་ཡོད། ལྷ་ཁང་གི་སྟེང་ཐོག་འདི་ མཆོད་རྟེན་གྱི་བུམ་པའི་ནང་ལུ་
སྦུག་གི་སྲོག་ཤིང་མཐའ་བསྐོར་ཏེ་ ཐེ་སྒོརམ་ཡོདཔ་མ་ཚད་ ལྷོ་ཁ་ཐུག་ བུམ་པའི་སྒོ་ཁྱིམ་རབ་གསལ་ ཕྱི་ཁར་
བཏོན་བཏོནམ། བྱང་ཁ་ཐུག་ རྒྱབ་སྒོ་གཅིག་དང་ ལྷ་ཁང་བར་ཐོག་ལས་ སྟེང་ཐོག་ལུ་འཛེགས་སའི་ ཨེ་ཁུག་
དང་བཅསཔ་སྦེ་ཡོད། ལྷ་ཁང་འདི་ཕྱི་ལས་ མཆོད་རྟེན་གྱི་ བུམ་པ་སྦེ་ མཇལཝ་ཨིན་མས།
ལྷ་ཁང་ཐོག་གསུམ་གྱི་ཐོག་ཁར་ མཆོད་རྟེན་བུམ་པའི་གུ་ མཆོད་རྟེན་གྱི་བྲེ་དང་ དེ་གུ་བཅུ་གསུམ་འཁོར་ལོ། བཅུ་
གསུམ་འཁོར་ལོ་གུ་ གསེར་ཟངས་ཀྱི་གདུགས་དང་ གསེར་ཏོག་བཀལ་ཏེ་ཡོད། གདུགས་ཀྱི་འོག་ལས་ ཕྱོགས་
བཞི་ལུ་ལྕགས་ཐག་སྤྲིངས་ཏེ་ ལྕགས་ཐག་གི་མཇུག་འདི་ མཆོད་རྟེན་རྩ་བར་ ཕྱོགས་བཞི་ལུ་ ལྕགས་ཕུར་བཞི་
བརྡབས་ཏེ་ ཡོད་མི་འདི་གུ་ བཏགས་ཏེ་ཡོད།
ཟླུམ་བརྩེགས་ལྷ་ཁང་འདི་ ཧེ་མ་གྲུབ་ཆེན་ཐང་སྟོང་རྒྱལ་པོ་གིས་བཞེངས་མི་དེ་གུ་ ཤུལ་ལས་རྗེ་མཁན་ཁྲི་རབས་
པ་ ཤེས་རབ་རྒྱལ་མཚན་ (འཁྲུངས་ལོ་ གཤགས་ལོ་) གྱིས་ཉམས་གསོ་ཞུ་ནུག། དེ་བསྒང་ནང་
ན་གི་ བཟོ་དབྱིབས་གཞན་ཚུ་ ག་ནི་ཡང་མ་དཀྲོགས་པར་བཞག་ཞིནམ་ལས་ ཕྱི་ཁ་ཐུག་གི་འོག་ཐོག་ ཕྱོགས་
བཞི་ཆ་ར་ལས་ མཐོ་དམའ་ མཆོད་རྟེན་གྱི་སེང་ཁྲིའི་ བ་གམ་དང་འདྲ་མཉམ་གྱི་ ལྷ་ཁང་ བྱང་ཁ་ཐུག་ཟུར་གཅིག་
དང་ ཤར། ལྷོ། ནུབ་གསུམ་ལུ་ ཟུར་ རེ་བཏོན་ཏེ་ ལྷ་ཁང་ཟུར་བཅུ་མ་སྦེ་ བཞེངས་ནུག། ལྷ་ཁང་དེའི་
ཤར། ལྷོ། ནུབ་གསུམ་གྱི་ཕྱོགས་རེའི་སྦུག་ལུ་ རབ་གསལ་ཆེ་བ་རེ་དང་ དེའི་གཡས་གཡོན་ལུ་ སྒོ་སྒྲིག་རེ་སྦེ་
འདུག། ཤར་ཁ་ཐུག་གི་ སྒོ་སྒྲིག་དང་པའི་ ས་གོ་འདི་ ལྷ་ཁང་ནང་འཛུལ་སའི་ སྒོ་ངོ་མ་ཨིན་མས།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ད་ལྟོ་གི་མཐོང་སྣང་སྦེ་བ་ཅིན་ ཕྱི་ཁ་ལས་བལྟཝ་ད་ ཁྱིམ་ཐོག་རིམ་པ་གསུམ་སྦེ་ བཀབ་སྟེ་ཡོད་མི་འདི་ཡང་ དང་
པ་འོག་ཐོག་གི་ཁྱིམ་ཐོག་འདི་ མཆོད་རྟེན་གྱི་བུམ་པའི་ འོག་གི་བང་རིམ་གཉིས་པ་ལས་མར་ ཁྱིམ་ཐོག་ གྲུ་བཞི་
མ་སྦེ་བཀབ་སྟེ་འདུག།
དེའི་ལྟག་ལས་ མཆོད་རྟེན་གྱི་བུམ་གདན་ བང་རིམ་སྐོར་འཁོར་འཁོར་
སྒོ་སྒྲིག་གི་ བཞུགས་ཁང་བསྒྲིགས་ཏེ་ དེ་ནང་ རྡོ་ལྷ་གི་སྐུ་མ་
འདྲཝ་ མང་རབས་ཅིག་བཞུགས་ནུག། དེ་གུ་ལས་ཕར་ ཐུང་སུ་འབད་
མི་གི་ཁྱིམ་ཐོག་ སྒོར་སྒོརམ་རིམ་པ་ཅིག་བཀབ་སྟེ་ ཡོད་མི་འདི་ ཕྱི་
ཁ་ལས་མཇལཝ་ད་ བཀོད་ག་ནི་བ་ལེགསཔ་སྦེ་ མཇལཝ་ཨིན་མས།
ཁྱིམ་ཐོག་རིམ་པ་གསུམ་པ་དེ་ མཆོད་རྟེན་བུམ་པའི་ཐོག་གི་ ཁྱིམ་
ཐོག་སྒོར་སྒོརམ་དེ་ཨིན་མས། དེ་གུ་ལས་ཡར་ བཅུ་གསུམ་འཁོར་ལོ་
དང་ གདུགས་འཁོར་ གསེར་ཏོག་དང་བཅསཔསྦེ་ ག་ནི་ལས་མཛེས་བཀོད་ལྡན་་ཏོག་ཏོ་སྦེ་ མཇལ་མི་གི་པར་
རིས་ འོག་ལུ་ཡོད་མི་འདི་ཨིན།
དེ་བཟུམ་མའི་ ཕྱི་མཆོད་རྟེན་དང་ ནང་ལྷ་ཁང་སྦེ་ བཞེངས་ཡོད་མི་འདི་ ཧེ་མ་ འབྲུག་རྒྱལ་ཁབ་ཀྱི་ ས་གནས་
གཞན་ག་ཏེ་ལུ་ཡང་མེད་པའི་ བཟོ་བཀོད་ཕུལ་དུ་ཕྱིན་པའི་ ཁྱད་ཆོས་ཅན་ཅིག་ཨིན། ལྷ་ཁང་འདི་དངོས་སུ་མཇལ་
བ་ཅིན་ རྒྱལ་ཁབ་ཀྱི་བཟོ་བཀོད་ཀྱི་ཁྱད་ཆོས་ཚུ་ དངོས་སུ་མིག་གིས་མཐོང་ཚུགསཔ་དང་ མཆོད་རྟེན་དང་ལྷ་ཁང་གི་
དབྱེ་བ་ཚུ་ཡང་ཕྱེ་ཤེས་ནི་ཨིན། དེ་མ་ཚད་ རྒྱལ་རབས་དང་ལྡན་པའི་ ལྷ་ཁང་འདི་གི་ ཕྱི་མཆོད་རྟེན་དང་ ནང་
ལྷ་ཁང་གི་བཟོ་བཀོད་དེ་གིས་ རང་ལུགས་ཀྱི་བཟོ་བཀོད་ ཁྱད་ཆོས་མཐུན་མོང་མ་ཡིན་པ་འདི་ཡང་ མངོན་གསལ་
འབདཝ་ལས་ རྒྱབ་ཁབ་ཀྱི་རྒྱུ་དངོས་ཀྱི་གྲས་ལུ་ཡང་ ཚུད་ནི་ཨིན།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
དྲི་བ།
 འོག་གི་ཐིག་ཁྲམ་ ལག་ལེན་འཐབ་སྟེ་ མིང་ཚིག་གསརཔ་ཡོད་མི་ཚུ་གི་ རྗོད་ཚིག་རེ་བཟོ།
མིང་ཚིག་གསརཔ། རྗོད་ཚིག་བཟོ་ནི།
. འགྲེལ་བཤད་དང་ རྒྱས་བཤད་འབྲི་རྩོམ་གཉིས་ཀྱི་ ཁྱད་པར་ཕྱེས།
. དོན་ཚན་གཅིག་ ངོས་འཛིན་འབད་དེ་ རྒྱས་བཤད་འབྲི་རྩོམ་བྲིས།
 སྤྱིར་བཏང་གི་ ལྷ་ཁང་དང་ ཟླུམ་བརྩེགས་ལྷ་ཁང་གཉིས་ཀྱི་ མ་འདྲ་བའི་ཁྱད་ཆོས་ཚུ་ཐོ་བཀོད།
ཟླུམ་བརྩེགས་ལྷ་ཁང་། སྤྱིར་བཏང་ལྷ་ཁང་།
རྒྱང་མཐོང་།
༉ ང་བཅས་འབྲུག་རྒྱལ་ཁབ་ཀྱི་ མི་སེར་ག་ར་གིས་ སྤྲོ་བ་ཆེ་ཤོས་ཅིག་སྦེ་བརྩི་མི་ རྒྱང་མཐོང་འདི་ འབྲུག་
པའི་མི་སེར་ ཉམ་ཆུང་གི་ ཁྱིམ་ཅིག་ལས་འགོ་བཟུང་ ག་ཏེ་ལུ་ཡང་ཡོད། མི་གེ་ར་གིས་ གལ་སྲིད་ རྒྱང་
མཐོང་ཡོད་ཨིན་ཅི་མེན་ཅི་དགོཔ་ཅིག་ཨིནམ་སྦེ་ བརྩི་དོ་ཡོདཔ་དང་ མེད་པ་ཅིན་ ཐབས་ཆག་པའི་སྣང་བ་ཡང་ ཤར་
དོ་ཡོདཔ་ཨིན་མི་འདི་ ང་བཅས་ཚུ་གིས་ཤེས་སར་ཨིན། ང་བཅས་ལུ་ རྒྱང་མཐོང་འདི་གིས་ དུས་ཚོད་དང་བསྟུནམ་ད་
ཕན་ཐོགས་ལེ་ཤ་ར་ འབྱུང་དོ་ཡོདཔ་ཨིན་རུང་ ག་དེམ་ཅིག་སྦེ་ ང་བཅས་ཀྱིས་ རྒྱང་མཐོང་འདི་ ལེགས་ཤོམ་སྦེ་
ལག་ལེན་འཐབ་མ་ཤེས་པ་ཅིན་ གནོད་པ་ཡང་ ལེ་ཤ་ཅིག་འབྱུང་ནི་ཡོད་མི་འདི་ ཐེ་ཚོམ་མེད། དེ་འབད་ནི་དེ་གིས་
ན་གཞོན་ཚུ་ལུ་ རྒྱང་མཐོང་དུས་རྒྱུན་བལྟ་བཅུག་ནི་དེ་ ན་འཐན་བརྟག་དཔྱད་འབད་དགོ་པའི་དུས་ལུ་ལྷོད་ནུག།
དུས་རབས་ པའི་དུས་ཚོད་ལུ་ རྒྱལ་ཁབ་ཚུ་ ཡར་རྒྱས་གོང་འཕེལ་ ག་ནི་བ་རྒྱ་ཆེ་དྲགས་སྦེ་ འགྱོ་བའི་དུས་
ལུ་ ང་བཅས་ར་འགྲོ་བ་མི་དང་ བཟའ་ཚང་གེ་རའི་ནང་ལུ་ རྒྱ་མཐོང་འདི་ མེད་ཐབས་མེདཔ་ཅིག་སྦེ་ ཆ་བཞགཔ་
ཨིན། རྒྱང་མཐོང་ དེ་ལས་ གནས་ཚུལ་ རྩེད་རིགས་ གླུ་གཞས་ལ་སོགས་པ་ ལས་རིམ་ཁག་མ་འདྲཝ་ ག་
ཅི་བལྟ་དགོ་མནོ་རུང་ཡོདཔ་ལས་ ཐུགས་སྤྲོའི་ལས་རིམ་ ངོ་མ་གཅིག་སྦེ་ཆ་བཞགཔ་ཨིན། ཨིན་རུང་ ད་རེས་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ནངས་པར་ མི་མང་ཤོས་ཀྱིས་ རྒྱང་མཐོང་འདི་ ན་གཞོན་ཚུ་ལུ་ གནོད་པའི་གཞི་ངོ་མ་གཅིག་སྦེ་ ཆ་བཞགཔ་
ལས་ འཕྲུལ་རིག་གསར་བཏོན་ཀྱི་སླ་ལས་ སྐྱོ་ཤོས་ཅིག་དང་ ཕན་པ་ལས་ གནོད་ཉེན་ཆེ་བའི་ རང་བཞིན་ཅིག་
སྦེ་ རྩི་དོ་ཡོདཔ་ཨིན།
མི་ཚུ་གིས་ རང་གི་ངལ་སངས་དང་ དུས་རྒྱུན་གྱི་ཚ་གྱང་ཡལ་ཐབས་ལུ་ རྒྱང་མཐོང་འདི་ལག་ལེན་འཐབ་ཨིན། དེ་
འབདཝ་ད་ ལོ་ངོ་བཅུ་ཕྲག་གི་ཧེ་མར་ བཟའ་ཚང་ཚུ་གི་ སྤྲོ་བཏོན་གྱི་དོན་ལུ་ དམིགས་ཏེ་ གསར་བཟོ་འབད་
ཡོད་མི་འདི་ ད་རེས་ནངས་པར་ ན་གཞོན་ཚུ་གི་ ནང་སེམས་དང་ ཕྱིའི་འབད་གཞག་ཚུ་ འགྱུར་བཅོས་འགྱོ་བཅུག་
པའི་ གཞི་ངོ་མ་སྦེ་ བཞགཔ་ཨིན། དེ་འབད་ནི་དེ་གིས་ ཕན་ཐོགས་ལས་ གནོད་པ་ཆེཝ་ཨིནམ་ རང་བཞིན་
གྱིས་ ཧ་གོ་ཚུགས་པས།
རྒྱང་མཐོང་ལས་བརྟེན་ རྒྱལ་སྤྱིའི་གནས་སྟངས་དང་ ལམ་ལུགས་ཚུ་
ཤེས་པའི་ཁར་ རྒྱལ་སྤྱིའི་གནས་ཚུལ་ཚུ་ སྤུས་དགཔ་སྦེ་ ཤེས་
ཚུགས་རུང་། ཞིབ་འཚོལ་པ་མང་ཤོས་ཀྱིས་ ཨ་ལུ་ཚུ་ རྒྱང་མཐོང་
ཚད་ལས་བརྒལ་བལྟ་ནི་དེ་ ལེགས་ཤོམ་མེནམ་སྦེ་ བཀོད་དེ་འདུག།
རྒྱང་མཐོང་དེ་གིས་ གནོད་པ་ལེ་ཤ་ཡོདཔ་སྦེ་བཤད་མི་ཡང་ ན་
གཞོན་ཚུ་སྒྱིད་ངན་ལུ་འགྱུར་ནི་ སློབ་གྲྭ་ནང་ལུ་ སེམས་རྩེ་གཅིག་
ཏུ་ བཞག་མ་ཚུགས་ནི་ བྱ་སྤྱོད་རྩུབ་དྲགས་ཅན་ལུ་ འགྱུར་ནི་ལ་སོགས་པའི་ གཞི་ཅིག་སྦེ་ རྩིཝ་ཨིན་པས།
ཨ་ལུ་ཚུ་སྒྱིད་ངན་ལུ་འགྱུར་མི་ཡང་ རྒྱང་མཐོང་གི་རྩ་བར་ ཉིན་ནུབ་མེད་པར་སྡོདཔ་ལས་ ལུས་སྦྱོང་ག་ནི་ཡང་
མེདཔ་ལས་ ཚད་ལས་བརྒལ་བའི་ཉམས་བཏག་ནི་དང་། དེ་ལས་བརྟེན་པའི་ནད་གཞི་ཚུ་ཡང་འཐོབ་ཨིན་པས། རྒྱང་
མཐོང་ནང་ལུ་ ལས་རིམ་མ་འདྲཝ་ ཆུ་ཚོད་ གི་རིང་ལུ་ སོར་ཡི་ར་ བྱིན་ནི་ཡོད། ན་གཞོན་ཚུ་གིས་ དུས་
རྒྱུན་རྒྱང་མཐོང་དེ་གི་ རྩ་བར་འཇར་སྡོད་པའི་བསྒང་ལས་ སེམས་ཁམས་ཀྱི་ ནད་གཞི་ཡོད་མི་ལུ་ཡང་འགྱུར་ནི་
ཨིན། དེ་ཡང་རྒྱང་མཐོང་གིས་ མི་སྡེ་དང་མ་མཐུན་པའི་ བྱ་སྤྱོད་གོང་འཕེལ་གྱི་དོན་ལུ་ རྒྱབ་སྐྱོར་འབདཝ་ལས་
བརྟེན་ཏེ་ཨིན་པས།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སློབ་གྲྭ་ནང་ལུ་ སེམས་རྩེ་གཅིག་ཏུ་བཞག་མ་ཚུགས་མི་ཡང་ ན་གཞོན་ཚུ་གིས་ འོས་འབབ་མེད་པའི་ ལས་རིམ་
ཡུན་རིངམོ་སྦེ་བལྟ་སྟེ་སྡོད་པ་ཅིན་ མནོ་རིག་ཡར་རྒྱས་གཏང་ནི་ལུ་ སྦོམ་སྦེ་ར་ གནོདཔ་ཨིན། རྒྱང་མཐོང་ནང་
ལུ་ ལས་རིམ་རྒྱུན་མ་ཆད་པར་བྱིནམ་ལས་ དེ་ལུ་ཡེངས་ཏེ་ ལྷབ་དགོ་པའི་དཔེ་ཆ་ཚུ་མ་ལྷབ། ཁྱིམ་ལཱ་ཚུ་ཡང་
མ་འབད་བར་ ནངས་པ་དྲོ་པ་སློབ་གྲྭ་ནང་འགྱོ་རན་པའི་བསྒང་ལས་ ཆ་རོགས་ཚུ་ལས་འདྲ་བཤུས་རྐྱབ་སྟེ་ རིག་པ་
གཡོག་བཀོལ་བའི་ ལཱ་མ་པ་ལས་མ་འབད། དེ་གུ་ རྩེད་རིགས་ཚུ་ལུ་ཡང་ གྲལ་གཏོགས་འབད་ནི་མེདཔ་ལས་
མནོ་རིག་ཡར་དྲག་བཏང་མ་ཚུགས་པར་ལུས་ནི་ཨིན།
དེ་འབད་ནི་དེ་གིས་ ཞིབ་འཚོལ་དང་འཁྲིལ་རུང་ སློབ་གྲྭ་ནང་ལུ་ གྲུབ་འབྲས་ལེགས་ཤོམ་མེད་མི་ཡང་ རྒྱང་མཐོང་
ལུ་ཤུགས་ཐལ་བའི་ སྐྱོན་ཨིནམ་སྦེ་བཀོད་དེ་འདུག། ན་གཞོན་རྐྱངམ་གཅིག་མེན་པར་ ཁྱིམ་ནང་སྡོད་མི་ ནང་
གི་ཨམ་སྲུ་ཚུ་གིས་ཡང་ ཁོང་ར་གི་ ཐགས་ལཱ་དང་ ཁྱིམ་ནང་གི་ལཱ་འབད་དགོཔ་ཡོད་མི་ཚུ་ཡང་ དུས་ཚོད་ཁར་
འབད་ནི་ལུ་ སེམས་ཡེངས་ཏེ་ ལུས་དོ་ཡོདཔ་དང་ ཕོ་སྐྱེས་ཚུ་ཡང་ ཡིག་ཚང་ནང་ལས་ལོག་ལྷོད་ཞིནམ་ལས་
རྒྱང་མཐོང་གི་མཐའ་མར་འཇར་སྡོད་དེ་ ཁྱིམ་ནང་གི་ལཱ་གཡོག་ གཞན་ཚུ་འབད་ནི་བརྗེད་དེ་ ལུས་དོ་ཡོདཔ་ཨིན་མི་
ལུ་བལྟ་རུང་ མི་རྒས་ཤོས་ལུ་ཡང་གནོད་པ་ཅིན་ ན་གཞོན་ལུ་གནོད་ནི་འདི་སླབ་ར་མི་དགོ་ནི་མས།
བྱ་སྤྱོད་ཀྱི་ཐད་ཁར་ ན་གཞོན་ཚུ་ རྒྱལ་ཁབ་ནང་ལུ་ རྒྱང་མཐོང་འདི་ གཞི་བཙུགས་འབད་ཞིནམ་ལས་ཚུར་ ན་
གཞོན་ཚུ་གིས་ རྒྱང་མཐོང་ལས་ དཔེ་བལྟ་སྟེ་ སྨྱོ་རྫས་འདྲ་མིན་ལག་ལེན་འཐབ་མི། སྡེ་ཚན་བཟོ་སྟེ་ འཐབ་
འཛིང་འབད་ནི། ཨརཝ་བརྐུ་ནི་ལ་སོགས་པའི་ སྤྱོད་ངན་ཚུ་ག་ར་ རྒྱང་མཐོང་ འདི་ལས་བརྟེན་ཏེ་ ཤེསཔ་ཨིན་
མས། དེ་མ་ཚད་ ད་རེས་ནངས་པའི་ན་གཞོན་ཚུ་གིས་ གོ་གྱོན་ཐངས་དང་ མགུ་ཏོ་ཁར་ལུ་ སྐྱ་བཞག་ཐངས་ཅིག་
ལས་འགོ་བཟུང་ མ་འདྲཝ་འབད་མི་ཚུ་ག་ར་ རྒྱང་མཐོང་འདི་ལུ་ དཔེ་བལྟཝ་ལས་བརྟེན་ཏེ་ཨིན། ཕྱི་རྒྱལ་ཨ་
མི་རི་ཀ་གི་ གིས་ ཨ་ལུ་ཚུ་གིས་ ལོ་བཅོ་བརྒྱད་ནང་འཁོད་ལུ་ གསད་ནི་དང་
འབྲེལ་བའི་གློག་བརྙན་, དང་ འཇིགས་སྐྲག་ཅན་གྱི་གློག་བརྙན་, དེ་ཅིག་བལྟཝ་ཨིན་ཟེར་ བཀོད་
མི་ལུ་བལྟ་རུང་ རྒྱང་མཐོང་གིས་ གནོད་པ་ཡོདཔ་ཨིནམ་ཤེས་ཚུགས་པས།
ཕྱོགས་གཅིག་ལས་ རྒྱལ་ཁབ་གཞན་དང་གཅིག་ཁར་ འབྲེལ་བ་འཐབ་ནིའི་དོན་ལུ་ ཉེ་བར་མཁོ་བའི་ རྒྱལ་ཁབ་
གཞན་གྱི་ ཁ་སྐད་དང་ལམ་ལུགས། ཆོས་དང་འཇིག་རྟེན་གྱི་རྣམ་གཞག། ཐབས་ཤེས་དང་གནས་སྐབས་ཚུ་ ལེ་
ཤ་ཅིག་ རང་གིས་ མིག་མཐོང་ལག་གཟུང་གི་ཐོག་ལས་ ཧ་གོ་ཚུགས་པའི་ ཡོན་ཏན་ལེ་ཤ་ འཐོབ་ཚུགས་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཟེར་བཤདཔ་ཨིན་རུང་། ཕན་པ་ལས་ གནོད་པ་མང་སུ་ཡོད་མི་ཡང་ རྒྱང་མཐོང་འདི་གིས་ རང་གི་རྒྱལ་ཁབ་ཀྱི་
ངོ་རྟགས་ རང་དབང་བཙན་ཐབས་ཀྱི་ སྔར་སྲོལ་ལམ་ལུགས་ལུ་ཡང་ གནོད་ཉེན་ སྦོམ་སྦེ་ར་ཡོད། རྒྱང་མཐོང་
དར་ཁྱབ་འགྱོ་མི་འདི་གིས་ དཔལ་ལྡན་འབྲུག་པའི་ ལམ་ལུགས་བཟང་པོ་ ཁ་སྐད་ གྱོན་ཆས་ ཞབས་ཁྲ་ལ་
སོགས་པའི་རིགས་ལུ་ གནོད་པ་སྦོམ་བྱུང་སྟེ་ ཡོད་མི་དེ་གིས་ཡང་ རྒྱང་མཐོང་གིས་ གནོད་པ་ཡོདཔ་འདི་ ཧ་
གོ་ཚུགས་པས།
རྒྱང་མཐོང་འདི་ མི་ ལོ་དང་ན་ཚོད་རྒས་མི་ཐད་ཁར་ དཀའ་ངལ་མེད་རུང་ གལ་སྲིད་ལོ་དང་ན་ཚོད་མ་སྨིན་ ལག་
ལེན་འཐབ་མ་ཤེས་པའི་ ན་གཞོན་ཚུ་ལུ་འབད་བ་ཅིན དྲགན་ཨའི་གི་ཨོམ་ཡང་དུག་ལུ་འགྱུར། ཟེར་བའི་དཔེ་
བཟུམ་ འཚོ་ཁམས་དང་ སེམས་ཁམས་ བྱ་སྤྱོད་ལ་སོགས་པའི་ དཀའ་ངལ་གྱི་ རྒྱུ་རྐྱེན་ངོ་མ་ཅིག་ཨིན། དེ་
འབད་ནི་དེ་གིས་ ད་རེས་ནངས་པའི་དུས་ལུ་ ན་གཞོན་ཚུ་ལུ་ འོས་འབབ་དང་ལྡནམ་སྦེ་ ལག་ལེན་ མ་འཐབ་
ཅིན་ ཕན་པ་ལས་ གནོད་པ་ མངམ་ཨིནམ་ ཤེས་དགོཔ་འདི་ ག་ནི་ལས་ གལ་ཆེཝ་ཨིན།
དྲི་བ།
 འབྲི་རྩོམ་འདི་ རྩོད་གླེང་ནང་ཚུད་དགོ་པའི་དོན་དག་བྲིས།
 འབྲི་རྩོམ་འདི་ནང་ དགག་སྒྲུབ་ཀྱི་དོན་ཚན་གཉིས་ སོ་སོ་སྦེ་བཏོན།
 སློབ་ཕྲུག་ཚུ་ སློབ་གྲྭ་ནང་ འགྲུལ་འཕྲིན་ལག་ལེན་འཐབ་བཅུག་ནི་མི་འོང་། ཟེར་བའི་བརྗོད་དོན་ཐོག་ལུ་
ཁྱོད་རའི་ཆ་རོགས་དང་ ཕམ་སྤུན་ཆ་ཚུ་དང་དྲིས་ལན་འབད་དེ་ རྩོད་གླེང་འབྲི་རྩོམ་ཅིག་བྲིས།
 དེང་སང་འཕྲུལ་རིགས་ཀྱི་ འགྱུར་བ་འདི་གིས་ ང་བཅས་རའི་ རྒྱལ་ཁབ་ཀྱི་ སྔར་སྲོལ་ལམ་ལུགས་ལུ་
གནོད་ནིའི་ཉེན་ཁ་ཡོད།ཟེར་བའི་དོན་ཚན་འདི་གི་ཐོག་ལུ་ སྡེ་ཚན་གྱི་བར་ན་ དགག་སྒྲུབ་ཀྱི་ རྩོད་བསྡུར་
འབད།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
འཁྲུལ་སྣང་ཅན་གྱི་གློག་བརྙན།
༉ གློག་བརྙན་ ག་ཅི་ར་འབད་རུང་ འདི་ལུ་ཉམས་དང་བསྟུན་པའི་ དགའ་
སྐྱོ་འཁྲུལ་གསུམ་གྱི་ བརྗོད་དོན་རེ་འོངམ་ཨིན། ང་གིས་ད་ཚུན་
ང་བཅས་རའི་རྒྱལ་ཁབ་ནང་ བཟོ་སྐྲུན་འབད་བའི་ གློག་བརྙན་མང་རབས་ཅིག་བལྟ་
ཡོད་པའི་གྲས་ལས་ གློག་བརྙན་ དཀའ་ངལ་ ཟེར་མི་འདི་ ངེའི་སེམས་
ལུ་ ག་ནི་བ་ འཁྲུལ་སྣང་ཅན་ཅིག་སྦེ་ ཚོར་ཡོདཔ་ལས་ ག་དེ་སྦེ་ཨིན་ན་
ལོ་རྒྱུས་ཁ་གསལ་སྦེ་བཤད་ནི་ཨིན། དེ་ཡང་ རྐྱེན་ངན་དགེ་བའི་བཤེས་གཉེན།།
ཟེར་དོ་བཟུམ་ རོགས་ཀྱི་སྡུག་བསྔལ་ལས་བརྟེན་ རང་ལུ་ངེས་འབྱུང་སྐྱེས་ཏེ་ བཟང་པོའི་ལཱ་ལུ་ འཇུག་ཐབས་
ལུ་ དམིགས་ཏེ་བཟོ་བཟོཝ་བཟུམ་ཅིག་འདུག་ ཟེར་ཞུ་ནི་ཨིན།
དེ་ཡང་ གློག་བརྙན་འདི་ནང་ སྟོབས་རྒྱས་དང་བཟང་མོ་གཉིས་ ལས་གནམ་བསྐོས་ཡོད་པ་སྦྲགས་མི་དགོ། བརྩེ་
མིག་གཞི་མཐུན་པ་ལེགས་མི་དགོ། ཟེར་དོ་བཟུམ་ ཁོང་གཉིས་ ཚེ་སྔ་མའི་ལས་དང་ གནམ་བསྐོས་ཀྱིས་སྦེ་
འཇིག་རྟེན་གྱི་འགྲོ་ལུགས་དང་བསྟུན་ བཟའ་ཚང་བསྡོམས། ཕ་རྒས་པ་མནོ་བུ་གསོ། ཟེར་བའི་དཔྱེ་དང་འདྲཝ་སྦེ་
ཁོང་གཉིས་ཀྱི་བར་ན་ བུ་གཅིག་དང་བུམོ་གཅིག་ འབྱུངམ་མ་ཚད་ ཁོང་བཟའ་ཚང་གཉིས་ལུ་ སྡོད་ནི་གི་ཁྱིམ་
དང་ རྒྱུ་ཅ་ལ་ ཕར་ཚུར་འགྱོ་ནི་གི་ སྣུམ་འཁོར་ཚུ་དང་བཅསཔ་ ག་ཅི་གི་ཐད་ལས་འབད་རུང་ མཐུན་རྐྱེན་ཕུན་
སུམ་ཚོགས་ཏེ་ ལུས་ལུ་ན་ཚ་མེད་ སེམས་ལུ་སྡུག་བསྔལ་མེད་པར་ ཞི་བདེའི་ངང་ལུ་གནས་ཏེ་ མི་ག་ར་གིས་
སེམས་ཤོར་སི་སི་ཅིག་སྦེ་ སྡོད་ནུག།
ལོ་བཅུ་གསུམ་གྱི་རྒྱབ་ལས་ ལས་ཀྱི་རླུང་འཕུ།། དུས་ཀྱི་ཆརཔ་རྐྱབ།། ཟེར་པའི་དཔྱེ་བཟུམ་སྦེ་ སྟོབས་རྒྱས་
བཟའ་ཚང་གཉིས་ལུ་ བུ་ལྔ་དང་བུམོ་གསུམ་བྱུང་པའི་ཉིན་མ་ལས་འགོ་བཟུང་ བུ་གཞིས་མང་པའི་དཀའ་ངལ་ སྦོམ་
ཐོན། ཧེ་མ་ཡོད་མི་གི་ སྣུམ་འཁོར་ཚུ་ཡང་བཙོང་དགོཔ་བྱུང་། ཐ་ན་ཁྱིམ་ནང་གི་ བཟའ་འཐུང་དང་ བཀབ་གོ་ལ་
ཡང་མ་ལང་པར་ གཟུགས་ཁར་གྱོན་པའི་གོ་རེ་དང་ ལྷམ་རལ་རལཝ་རེ་བཙུགས་ཏེ་ སྡོད་དགོཔ་འཐོནམ་ཨིན་མས།
བུ་གཞིས་ཚུ་ལུ་ གོ་སོར་སྡེབ་དང་ཟད་འགྲོ་ཚུ་ཡང་ གཞན་བཟུམ་བྱིན་ནི་མེདཔ་ལས། བུ་སྦོམ་ཤོས་འདི་གིས་
ཕམ་གཉིས་ལུ་ ཞན་མདོག་བལྟ་སྟེ་ ངོ་ལོག། བུ་ཆུང་ཤོས་གཉིས་ཡང་ བཀྲ་ཉེས་ཐལ་ཏེ་ སྤྱང་བཤལ་རྐྱབ་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཅི་ར་ ཁྱིམ་ནང་ལཱ་གཡོག་ཚུ་ ག་ནི་ཡང་འབད་མ་བཏུབ་པར་ མི་ཚེ་འཕྲོ་བརླག་བཏང་ སྡོདཔ་ཨིན་མས། དེ་ཅིག་
གི་བར་ན་ བསགས་པའི་མཐའ་མར་ཟད། སྐྱེ་བའི་མཐའ་མར་ཤི། ཟེར་བའི་དཔྱེ་དང་འདྲཝ་ གནས་ཚང་འདི་ བུ་
གཞིས་ལེ་ཤ་ སྐྱེ་གྱངས་མང་པའི་སྟབས་ཀྱིས་ ནད་གཞི་ཅིག་ཟུན་ཏེ་ མལ་ཆ་ནང་ ན་བའི་སྡུག་བསྔལ་མྱོང་སྡོད་
པའི་སྐབས་ རིམ་གྲོ་འབད་བར་རྒྱུ་མེད། སྨན་ཁང་ནང་བསྐྱལ་བར་ སྟོབས་རྒྱས་ཁོ་ར་གཅིག་གིས་ མགུ་མ་འདྲོངས་
པར་ སྡོད་པའི་བར་ན། དྲུང་འཚོ་གཅིག་གིས་ གྲོགས་རམ་འབད་དེ་ སྨན་བཅོས་ལུ་འཁྱིད་འགྱོ་བའི་སྐབས་ དུས་
ཚོད་ ཕྱིས་སོཔ་ལས་བརྟེན་ ལམ་ཁ་ལུ་ར་ གློ་བུར་དུ་ཚེ་ལས་འདས་སོཔ་ལས་ ཨཔ་སྟོབས་རྒྱས་དང་ བུ་གཞིས་
ཚུ་ལུ་ བཟོད་མ་ཚུགས་པའི་ སྡུག་བསྔལ་སྦོམ་ཅིག་འབྱུངམ་ཨིན་མས།
གནས་ཚང་གྱོངས་ཚར་བའི་ཤུལ་མ་ ཁོང་ཕ་སྤད་ཚུ་ མི་གྲལ་ར་མ་ཚུད་པའི་ དུམ་ཁ་ལུ་ལྷོདཔ་མས། དེ་ཡང་ བུ་
གཞིས་ཚུ་ རོགས་ཀྱི་འོག་ལུ་ གཡོག་བརྒྱུག་དགོཔ་ཐོན་ཏེ་ སྙིང་རྗེ་མེད་པའི་ སྦྱིན་བདག་ཚུ་གིས་གནམ་མེད་ས་
མེད་ བརྡུང་རྫོབ་འབད་རུང་འཚོ་བའི་དོན་ལུ་ བཟོད་བསྲན་བསྐྱེད་དེ་ དཀའཝ་སྤྱད་ བུ་ཆུང་ཤོས་འདི་ དགེ་སློང་
ནང་བཙུགསཔ་ད་ སློབ་དཔོན་གཅིག་གིས་ ཅ་ཆས་བསྒྲིགས་ཏེ་བྱིནམ་མ་གཏོགས་ ཨཔ་སྟོབས་རྒྱས་ཀྱིས་ ཤི་ཀི་
ལེབ་གཅིག་ཡང་བྱིན་ནི་མིན་ནུག། ཚར་གཅིག་བུམོ་ཆུང་ཤོས་འདི་ལུ་ སློབ་གྲྭའི་སྒྲིག་གོ་ འོན་ཇུ་ཉོ་ནི་གི་དོན་ལུ་
ཡང་ དགེ་སློང་ནང་བཙུགས་མི་ བུ་ཆུང་ཤོས་ལོ་ལྔ་དེ་ཅིག་སོང་མི་འདི་ལུ་ སློབ་དཔོན་གྱིས་གནང་མི་ ཏི་རུ་གཅིག་
བརྒྱཔོ་དེ་ མ་ཟད་པར་བཞག་སྟེ་ ཉོ་བྱིན་མི་འདི་གིས་ སྤུན་ཆའི་འདུ་ཤེས་དང་ བརྩེ་གདུང་སེམས་ཀྱི་གདིང་ལས་
བརྗེད་མ་བཏུབ་ཅིག་ཨིན་མས།
དེ་སྦེ་ ཁོང་ཕ་སྤད་ཚུ་ ཚེ་སྔོན་གྱི་ལས་དང་ ད་ལྟོའི་རྐྱེན་གྱིས་འབད་ ཨ་རྟག་ར་མིག་ཏོ་ནང་ལས་ མིག་ཆུ་ཆརཔ་
བཟུམ་བབས་ཅི་ར་ དཀའཝ་སྤྱད་སྡོད་པའི་བར་ན། བུམོ་ཆུང་ཤོས་གཉིས་ སློབ་དཔོན་གཅིག་གིས་ ལྟོ་འཐོབ་སློབ་
གྲྭ་གཅིག་ནང་ བཙུགས་བྱིན་རུང་། ཨཔ་སྟོབས་རྒྱས་ལུ་ བུམོ་གཉིས་ཀྱི་སྒྲིག་གོ་ཉོ་ནིའི་ དངུལ་མེད་པར་ ངོ་
ཤེས་མི་ཚོང་ཁང་ཅིག་ནང་ལས་ སྒྲིག་གོ་གཅིག་ཞག་དུས་ཁར་ བུམོ་གཅིག་ལུ་ཐོབ་རུང་ གཅིག་ལུ་འཐོབ་མ་ཚུགསཔ་
ལས་ བུམོ་གཅིག་སློབ་གྲྭ་ནང་འགྱོ་ གཅིག་གཡུས་ཁར་ནོར་འཚོ་འབད་ ལུས་ཡོད་མི་འདི་ འཁྲུལ་སི་སི་ཨིནམ་
ལས་ མིག་ཆུ་རང་དབང་མེད་པར་ཤོར་སོ་ཡི།
ཤུལ་ལས་ སློབ་དཔོན་འདི་གིས་ ད་རུང་ ནོར་འཚོ་སྟེ་ལུས་མི་བུམོ་འདི་ཡང་ ལྟོ་འཐོབ་སློབ་གྲྭའི་ནང་ ཤེས་ཡོན་
སྦྱང་ནིའི་གྲོགས་རམ་འབདཝ་ལས་ ཚར་ཅིག་བུམོ་གཉིས་ཀྱི་སློབ་གྲྭ་ནང་ དགའ་སྟོན་གྱི་ལས་རིམ་ཅིག་ནང་ ཕམ་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཚུ་ལུ་ཡང་ མགྲོན་བརྡ་གནང་བའི་སྐབས་ ཕམ་གཞན་ག་ར་ དུས་སྟོན་གྱི་ལས་རིམ་ནང་ དུས་ཚོད་ཁར་ཀྲིག་ཀྲི་
ལྷོདཔ་མས། དེ་འབདཝ་ད་ ཨཔ་སྟོབས་རྒྱས་དང་ བུམོ་གཉིས་ གླ་ཆ་སྤྲོད་ནི་མེད་ལས་ སྣུམ་འཁོར་འཐོབ་མ་
ཚུགས་པར་ ལམ་ཁར་ལུས་པའི་མཐོང་སྣང་འདི་ཡང་ སྐྱོ་སི་སི་ཅིག་ཨིན་མས།
དེ་ཅིག་གི་བར་ན་ ཀྲག་གི་དེད་གཡོགཔ་གཅིག་གིས་ གྲོགས་རམ་འབད་དེ་ ཁོ་ འགྱོ་བའི་ཞོར་ཁ་ ཁོང་ཕ་
སྤད་ཚུ་ ཀྲག་གི་རྒྱབ་ཁར་ རྡོ་གི་སྦུག་ལུ་འཛུལ་སྦེ་ འོང་ནི་ཐོབ་རུང་ ཆུ་ཚོད་བདུན་དེ་ཅིག་ཁར་ མ་གཏོགས་
མ་ལྷོདཔ་ལས་ ལྟདམོ་གི་ལས་རིམ་ ཧ་ལམ་ཅིག་མཇུག་བསྡུ་ནི་གི་ དུམ་ཁར་དཔག་ཆི་ནུག། དེ་མ་ཚད་ བུམོ་
གཉིས་ཞབས་ཁྲ་ནང་ དྲག་ཤོས་ཅིག་ཨིནམ་ལས་ དེ་ཚེ་གི་ལས་རིམ་ནང་ཚུད་དེ་ཡོད་རུང་ དུས་ཚོད་ཕྱིས་སོཔ་ལས་
ལྕོགས་གྲུབ་ཕྱི་ཁར་སྟོན་མ་ཚུགས་པའི་ཁར་ སློབ་དཔོན་ཚུ་གིས་ཡང་ ལས་རིམ་ནང་ དུས་ཚོད་ཁར་མ་ལྷོད་པའི་
ཉེས་བྱ་བཀལ་མི་འདི་ ག་ནི་ལས་ སེམས་འཁྲུལ་བའི་གཞི་ཅིག་སྦེ་ མཐོང་ཡི་ཟེར་ཞུ་ནི་ཨིན།
དེ་བཟུམ་མའི་ འཁྲུལ་སྣང་ཅན་གྱི་ གློག་བརྙན་དེ་ལྟ་བའི་སྐབས་ འཇིག་རྟེན་འདི་ར་ སྡུག་བསྔལ་ འཁོར་བའི་རྒྱ་
མཚོ་བཟུམ་ཅིག་ཨིནམ་ད་ བསོད་ནམས་བསགས་མ་བསགས་ཀྱི་ཁྱད་པར་ཡང་ རྒྱ་ཆེཝ་སྦེ་ཡོདཔ་ཤེས་ཅི། འཁྲུལ་
སྣང་དེ་བཟུམ་ཚུ་དངོས་སུ་སྦེ་ ག་ལུ་ཡང་འོང་སྲིད་ནི་ཨིན་ལས་ གློག་བརྙན་འདི་ ངེས་འབྱུང་བསྐྱེད་དེ་ རང་ལུ་དེ་
བཟུམ་མའི་ སྡུག་བསྔལ་བཀག་ཐབས་ལུ་ བདག་གཞན་གཉིས་ལུ་ཕན་པའི་ལཱ་ འབད་དགོཔ་འདི་ ག་ནི་བ་
གལ་ཆེ་བས་ ཟེར་མནོ་ཡི། དེ་ལུ་ ལྷག་མི་ཚུ་གིས་ཡང་ དེ་སྦེ་ར་ཐུགས་བསམ་བཞེས་ཏེ་ གཞན་ཕན་ བྱང་
ཆུབ་ཀྱི་སེམས་ལུ་ བརྩོན་ཚུགས་པའི་ རེ་བ་ཡོད།
དྲི་བ།
. འབྲི་རྩོམའདི་ནང་ ངོ་སྤྲོད་དང་ བར་གྱི་གནད་དོན་ མཇུག་བསྡུ་ཚུ་ འོས་འབབ་ཆེ་ཏོག་ཏོ་སྦེ་བྲིས་ཏེ་ཡོད་
མེད་ བསྐྱར་ཞིབ་འབད་དེ་ བསམ་འཆར་བཀོད།
. འབྲི་རྩོམ་འདི་གིས་ བསླབ་བྱ་ག་ཅི་བྱིནམ་མས་གོ?
. འབྲི་རྩོམ་འདི་ ལོ་རྒྱུས་འབྲི་རྩོམ་ཨིན་པའི་རྒྱབ་ཁུངས་ བཅུད་བསྡུས་ཏེ་བྲིས།
. འདོད་སྤྱོད་འབད་བའི་སྐབས་ ཉེན་སྲུང་མེད་པ་ཅིན་ དཀའ་ངལ་གཞན་ཡང་ ག་ཅི་ར་འཐོན་འོང་གོ?
 ཁྱོད་ཀྱི་མི་ཚེ་ནང་ལུ་ ག་དེམ་ཅིག་སྦེ་ འདི་བཟུམ་མའི་གནས་སྟངས་རེ་འབྱུང་པ་ཅིན་ ཁྱོད་ཀྱིས་འདི་ལུ་
གདོང་ལེན་ག་དེ་སྦེ་འབད་ནི་སྨོ?

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།

ཤོག་གྲངསད་ག་དང་ོམ་ག་ོབ་བ། ོབ་མ་བ་གག་པ།
ན་ངག།
སྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ལྷག་རིག་དང་རྩོམ་རིག།
ལྷག་རིག་དང་རྩོམ་རིག།
སྙན་ངག།
སྩོབ་རིམ་བཅུ་གཉིས་པ།
སྩོབ་རིམ་བཅུ་གཉིས་པ།
རྒྱལ་འཛིན་ཤེས་རིག་ཚོགས་སྡེ།
རྒྱལ་འཛིན་ཤེས་རིག་ཚོགས་སྡེ།

ཤོག་གྲངས
ོབ་་་གང་ལས་ཚན། ག་ངས་  ས་ག་དང་ག་ལ་ང་འལ་ན་ཁག།སྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སྙན་རྩོམ་སྤྱིར་བཏང་གི་ངོ་སྤོད།
སྙན་རྩོམ་འདི་ རྩོམ་རིག་གི་ནང་གསེས་ མཁས་པའི་བྱ་བ་ འཆད་རྩོད་རྩོམ་གསུམ་གྱི་སླ་ལས་ རྩོམ་པ་འདི་ཨིན།
སྙན་རྩོམ་འདི་ ཆོས་སྐད་ཀྱི་དཔེ་ཆ་ཚུ་ནང་ལས་འབད་བ་ཅིན་ སྙན་ངག་ཟེར་མི་འདི་ཨིན། སྙན་ངག་ལུ་ ལུས་ རྒྱན་
སྐྱོན་སེལ་ཟེར་ བརྗོད་དོན་གྱི་དབྱེ་བ་གསུམ་སྦེ་ཡོད།
དེ་གསུམ་ལས་ དང་པ་ སྙན་ངག་གི་ལུས་ཟེར་མི་འདི་ རང་གི་སེམས་ཁ་ལས་ ང་གིས་ ཚིག་འ་ནི་བཟུམ་ཅིག་
བཤད་དགོ་པས་ཟེར་ མནོ་མི་ བརྗོད་དོན་འདི་ལུ་ གོ་ནི་དང་།
གཉིས་པ་ སྙན་ངག་གི་རྒྱན་ ཟེར་མི་འདི་ བརྗོད་བྱའི་དོན་འདི་ བཤད་ནིའི་དོན་ལུ་ ཚིག་བཤད་ཐངས་ཀྱི་རྣམ་
འགྱུར་ ག་ནི་བ་ བྱ་ཆི་ཆི་དང་ ཕུན་སུམ་ཚོགས་ཏོག་ཏོ་བཟོ་མིའི་ ཚིག་གི་མཛེས་ཆ་ཚུ་ལུ་ རྒྱན་ཟེར་སླབ་ཨིན།
དེ་ཡང་ དཔེ་འབད་བ་ཅིན་ སྙན་ངག་གི་ལུས་ཟེར་མི་འདི་ རང་གི་གཟུགས་བཟུམ་ཅིག་དང་ སྙན་ངག་གི་རྒྱན་ཟེར་
མི་འདི་ གཟུགས་བྱ་ཆི་ཆི་མཐོང་ནིའི་དོན་ལུ་ བཏགས་དགོ་པའི་ རྒྱན་ཆ་བཟུམ་ཅིག་ཨིན།
གསུམ་པ་ སྐྱོན་སེལ་ཟེར་མི་འདི་ རྩོམ་རྐྱབ་ད་ལུ་ ཚིག་ག་དེ་སྦེ་བཙུགསཔ་ད་ མ་བཏུབ་འགྱོཝ་ཨིན་ན་དང་།
དཔེ་ག་ཅི་བཟུམ་ བཀོད་མ་བཏུབ་ཨིན་ན་ ཚུ་གི་སྐོར་ལས་ སྤང་དགོ་པའི་ ལམ་ལུགས་ བཤད་ནི་ཡོད་མི་ལུ་
གོཝ་ཨིན།
སྙན་ངག་གི་ལུས་འདི་ལུ་ དབྱེ་བ་ཕྱེ་བ་ཅིན་ ཚིགས་བཅད་ ཚིག་ལྷུག་ སྤེལ་མ་ཟེར་ དབྱེ་བ་གསུམ་ཡོད།
ཚིགས་བཅད་ཟེར་མི་འདི་ བཤད་དགོ་པའི་གནད་དོན་འདི་ བཤད་ཐངས་ ཚིག་འབྲུ་མང་ཉུང་ འདྲ་མཉམ་ཡོད་པའི་
ཚིག་རྐང་ནང་ལུ་ གཅད་མཚམས་རེ་བཟོ་སྟེ་ བཤད་མི་ལུ་གོ་ནི་དང་།
ཚིག་ལྷུག་ཟེར་མི་འདི་ བཤད་དགོ་པའི་གནད་དོན་འདི་ བཤད་ཐངས་ ཚིགས་བཅད་སྦེ་མེན་པར་ ཚིག་རིངམོ་སྦེ་
བསྣར་ཏེ་ བཤད་པ་རྐྱབ་མི་ལུ་གོཝ་ཨིན། ཚིག་སྤེལ་མ་ཟེར་མི་འདི་ ཚིགས་བཅད་དང་ཚིག་ལྷུག་སྤེལ་ཏེ་ བཤད་
ནི་ཅིག་ལུ་གོཝ་ཨིན།
ང་བཅས་རའི་ རྒྱལ་ཁབ་ནང་ བཤད་སྲོལ་ཡོད་པའི་ བློ་ཟེ་ རྩང་མོ་ དཔྱེ་གཏམ་ ཁ་བཤད་ གསལ་བཤད་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཀྱི་རིགས་ཚུ་ཡང་ བཤད་ཐངས་འདི་ ཨ་རྟག་ང་བཅས་རའི་ བློ་སླབ་ཐངས་ཚུ་དང་ མ་འདྲཝ་སྦེ་ ཚིག་གི་རྣམ་
འགྱུར་དང་ མཛེས་ཆ་ དཔེ་དོན་ཚུ་ ག་ནི་བ་ ཕུན་སུམ་ཚོགསཔ་སྦེ་ བཤད་སྲོལ་ཡོད། དེ་ཚུ་གི་ནང་ལུ་ ཚིག་
ཧན་ཏོང་ཏོ་བཤད་ཐངས་ འ་ནི་སྦེ་ཨིན་ཟེར་ ལམ་ལུགས་ཅིག་ལོགས་སུ་སྦེ་ རྩོམ་སྒྲིག་འབད་འབདཝ་མེདཔ་མ་
གཏོགས་ མ་པ་དེ་ཚུ་ག་ར་ ང་བཅས་རའི་འབྲུག་མི་ཚུ་གི་ ངག་རྒྱུན་ལུ་ དང་ཕུ་ལས་ར་ དར་ཁྱབ་འགྱོ་ཡོད་པའི་
སྲོལ་ཁྱུན་གྱི་ སྙན་ངག་ཅིག་ཨིན།
སྙན་ངག་གི་ལུས་ལུ་ དབྱེ་བ་ ཡོད་ས་ལས་ བརྗོད་བྱའི་དོན་ཚུ་ གཞན་ལུ་བརྡ་སྤྲོད་འབད་ནི་ལུ་ གཞན་དང་མ་
འདྲ་བའི་སླབ་ཐངས་ ཁྱད་པར་ཅན་ ཚིགས་བཅད་ནང་ལུ་བཤད་ནི་འདི་ གཙོ་ཆེ་ཤོས་སྦེ་བརྩིཝ་ཨིན། དེ་འབད་ནི་
འདི་གིས་ འདི་གི་མིང་ལུ་ཡང་ ཚིགས་སུ་བཅད་པ་ ཚིག་ལེ་འུར་བྱས་པ་ ཚིགས་བཅད་ རྩོམ་ ངག་རྩོམ་ སྙན་
རྩོམ་ ཟེར་མི་ཚུ་སླབ་ནི་དང་། ཞེ་ས་ལུ་ ཞལ་རྩོམ་དང་ གསུང་རྩོམ་ ལྗགས་རྩོམ་ ཟེར་སླབ་ཨིན།
ཚིགས་བཅད་ཀྱི་རྩོམ་འདི་ ཚིག་ལྷུག་གི་རྩོམ་ལས་ཁྱད་པར་ཅན་སྦེ་ བརྩི་སྲོལ་ཡོད་མི་འདི་ཡང:
དང་པ་ལུ། ཚིག་ལྷུག་ནང་གི་ ཕྲད་རྣམ་དབྱེ་དང་ ཚིག་གྲོགས་ཚུ་ ཚིགས་བཅད་ཀྱི་སྐབས་ལུ་ བསྡུ་བཏང་ཞིནམ་
ལས་ ཚིག་ཉུང་སུ་ཅིག་ནང་ དོན་དག་དོད་རིལ་རི་སྦེ་ སྟོནམ་ཨིན།
གཉིས་པ་ལུ། སྙན་ངག་གི་གཞུང་ནང་ རྩོམ་རྐྱབ་པའི་སྐབས་ ཚིག་འབྲུ་ མ་ལས་ འབད་མི་ཚུན་གྱི་ བར་
ན་རྩོམ་སྲོལ་ཡོད་རུང་ (ཚིག་རྐང་བཞི་རེའི་ནང་ལུ་ སྐབས་དོན་ཚར་རེ་ ཆ་ཚངམ་སྦེ་ སྟོན་དོ་ཡོདཔ་
ལས་ གོ་བ་ལེན་ངོ་བདེ།) རྫོང་ཁའི་སྐབས་ལུ་ ཁྱབ་ཆེ་ཤོས་ར་ ཚིག་འབྲུ་ མ་ལས་ ཚུན་གྱི་
བར་ན་ རྩོམ་ནི་ལུ་ སྟབས་བདེ་ཏོག་ཏོ་དང་ ཧན་ཏོང་ཏོ་ཡོདཔ་ལས་ ལག་ལེན་འཐབ་ནི་ལུ་ཡང་
སྟབས་བདེ་ཏོག་ཏོ་ཡོདཔ་ཨིན།
གསུམ་པ་ལུ། ཚིག་རྐང་དུམ་ཚན་སྦེ་བཅད་དེ་ཡོདཔ་ལས་ སེམས་ཁར་བཞག་ནི་འཇམ་མ་ཚད་ གཞན་ལུ་ ལུང་
དྲང་དགོ་རུང་ ཁ་ལས་སླབ་ངོ་བདེ།
བཞི་པ་ལུ། ཚིག་རྐང་ཚུ་ ཚིག་འབྲུ་མང་ཉུང་འདྲན་འདྲ་སྦེ་ མཉམ་དགོ་ནི་འདི་གིས་ཚིག་བདེ་ཏོག་ཏོ་འོང་དོ་ཡོདཔ་
དང་། ཚིག་ཧན་ཏོང་ཏོ་ བཟོ་ནི་གི་དོན་ལུ་ དོན་དག་གཅིག་ལུ་ མིང་ཚིག་མ་འདྲཝ་གཞན་ ལེ་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཤ་ཡོད་མི་ཚུ་ འོས་འབབ་གདམ་ཁ་རྐྱབ་སྟེ་ ག་འོས་འབབ་ལྡན་མི་དེ་ བཙུགས་སྲོལ་ཡོདཔ་ལས་
ཚིག་ཧནམ་མ་ཚད་ བྱ་ཆི་ཆི་ཡང་འགྱོཝ་ཨིན།
དེ་འབད་ནི་དེ་གིས་ མཁས་པ་ཚུ་གིས་ བརྩམས་པའི་བསྟན་བཅོས་མང་ཤོས་ར་ སྙན་རྩོམ་ནང་བཀོད་དེ་བཞགཔ་
ཨིན། དེ་མ་ཚད་གཞུང་རིག་གནས་དང་ ཆོ་ག་གཏང་ནིའི་ དཔེ་ཆ་ཡང་ མང་ཤོས་ར་ ཚིགས་བཅད་ནང་ འོང་དོ་
ཡོདཔ་ཨིན། བློ་ཟེ་ རྩང་མོ་ ཁ་བཤད་ དཔྱེ་གཏམ་ཚུ་ཡང་ ཚིགས་བཅད་ནང་བཟོ་དགོཔ་ དེ་ལས་བརྟེན་ཏེ་ཨིན།
སྙན་རྩོམ་ལུ་སྦྱང་བ་ཚུད་ནིའི་དོན་ལུ་ སློབ་རིམ་དགུ་པ་ལས་འགོ་བཙུགས་ཏེ་ སྙན་ངག་གི་ རྒྱན་མ་འདྲཝ་ དྲུག་
དྲུག་དེ་རེ་ ལྷབ་ནི་ཡོད་པའི་ནང་ལས་ སློབ་རིམ་བཅུ་གཅིག་པའི་ནང་ལུ་ དོན་རྒྱན་ལས་ རྒྱན་དྲུག་དེ་ཅིག་ གདམ་
འཐུ་འབད་ཡོད། དེ་་ཚུ་ ལྷབ་སྦྱང་འབད་ཐོག་ལས་ ངག་ཐོག་དང་ཡིག་ཐོག་གི་ བརྡ་དོན་སྤྲོད་ལེན་འབད་དགོཔ་
ཚུ་ནང་ ཚིག་གི་སྙན་ཆའི་རིག་རྩལ་ཚུ་ ལག་ལེན་འཐབ་ཐོག་ལས་ མི་གཞན་ ཡིད་མགུ་ཚུགས་པའི་ བརྡ་དོན་
སྤྲོད་ལེན་འབད་ཚུགསཔ་འགྱོ་དགོཔ་ཨིན།
རྒྱལ་བ་ཀུན་གྱི་ཡུམ་མཆོག། །རྗེ་བཙུན་སྒྲོལ་མ་ཁྱེད་ཀྱིས།།
བོ་དང་ནོར་གྱི་དངོས་གྲུབ། །ཐོགས་པ་མེད་པར་སྩལོ ་ཅིག།
སྲིད་པ་ཅན་གྱི་རྒྱན།
རབ་ཏུ་གྲགས་པའི་རྒྱུ་བཟློག་ནས། །གང་ཞིག་རྒྱུ་གཞན་ཅུང་ཟད་ཙམ།།
གང་དུ་རང་གི་ངོ་བོ་ཉིད། །སོན་པ་དེ་ནི་སྲིད་པ་ཅན།།
མཆན་འགྲེལ།
རབ་ཏུ་གྲགས་པའི་རྒྱུ་= སྐབས་སུ་འབབ་པ་བསམ་ཚུལ་གྱི་རྒྱུ། བཟློག་= བཀག་ནི།
རྒྱུ་གཞན་= ཕྱིའི་དུས་ཀྱི་རྒྱུ་དང་། ནང་ན་ཚོད་ཀྱི་རྒྱུ། ཅུང་ཟད་ཙམ་ = ཆུང་ཀུ་ཅིག།
རང་གི་ངོ་བོ་ཉིད་= ཕྱི་ནང་གི་ཁྱད་པར་མེད་པར་འབྲས་བུ་ཙམ་ཅིག།
སྲིད་པ་ཅན་གྱི་རྒྱན་སློབ་སོན་མཐོང་ཐོས་སྦྲེལ་ལམ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
གོ་དོན་ཚིག་འགྲེལ།
རང་གི་བསམ་ཚུལ་གྱི་རྒྱུ་ཚུ་ བཀག་ཞིནམ་ལས་ ཕྱིའི་དུས་དང་། ལང་ཚོ་དར་ལ་འབབ་པ་ ལ་སོགས་པའི་ ནང་གི་
ལང་ཚོའི་དུས་ཚོད་སོན་པ་དང་། ཡང་ན་ རྒྱུ་གཞན་བཀག་ཞིནམ་ལས་ འབྲས་བུ་ཙམ་ཅིག་ སོན་མི་འདི་ལུ་ སྲིད་པ་
ཅན་ཟེར་སླབ་ཨིན། ཚང་དགོ་པའི་དོན་ཚན། རྒྱུ་ངོ་མ་ག་ཨིན་མི་འདི་བཀག་ནི་མེན་པར་ རང་གི་བསམ་ཚུལ་གྱི་རྒྱུ་ཚུ་
བཀག་ནི་དང་། རྒྱུ་དེ་མེད་རུང་ འབྲས་བུ་འདི་བཟུམ་འདུག་ཟེར་སོན་ནི། དཔེར་ན། རྩྭ་ཐང་ཧོ་དིང་དིང་གི་ རྒྱུ་ངོ་མ་
འདི་ སོན་དང་ དྲོད། ཆར་ཆུ་འདི་ཚུ་ཨིན་རུང་ འདི་བཀག་ནི་མེན་པར་ བསམ་ཚུལ་གྱི་རྒྱུ་ ཚོན་གཏང་ནི་ཚུ་ བཀག་
ཞིནམ་ལས། ཚོན་མ་བཏང་རུང་ཧོ་དིང་དིང་སྦེ་འདུག་ཟེར་དོ་བཟུམ་ཚུ་ཨིན། སྲིད་པ་ཅན་གྱི་རྒྱན་ལུ་ དབྱེ་བ་གསུམ་ཡོད་
ས་ལས་ ནཱ་ལུ་ ཕྱིའི་དུས་ཚོད་ཀྱི་རྒྱུ་ཅུང་ཟད་སོན་པའི་སྲིད་པ་ཅན་དང་། ནང་གི་རྒྱུ་གཞན་ཅུང་ཟད་སོན་པའི་སྲིད་པ་ཅན་
གཉིས་ཀྱི་སྐོར་ལས་བཤད་ནི་ཨིན།
() ཕྱིའི་དུས་ཚོད་ཀྱི་རྒྱུ་ཅུང་ཟད་སོན་པའི་སྲིད་པ་ཅན།
རྒྱུ་གཞན་བཀག་པའི་འབྲས་བུ་ཅིག་སོན་མི་འདི་གིས་ ཕྱིའི་ དབྱར་ དགུན་ སོན་ དཔྱིད་ཀྱི་ དུས་ཚོད་གང་རུང་ཅིག་
སོན་མི་འདི་ལུ་ ཕྱིའི་རྒྱུ་ ཅུང་ཟད་སོན་པའི་སྲིད་པ་ཅན་ཟེར་སླབ་ཨིན།
མ་འཐུངས་མོས་པའི་ཀ་དམྦ། །མ་ཕྱིས་དྲི་མ་མེད་པའི་མཁའ།།
གྲུངས་པར་མ་བྱས་དྭངས་པའི་ཆུ། །འགྲོ་བའི་ཡིད་ནི་འཕྲོག་པར་འགྱུར།།
མཆན་འགྲེལ།
མོས་པ་= ར་བཟི་ནི། ཀ་དམྤ་= ཆུ་བྱའི་རིགས་གཅིག།
ཕྱིས་= འཕྱག་བརར་རྐྱབ་ནི། གྲུངས་པ་= ནོར་བུ་དང་ཆུ་བཙག་ཚུ་གིས་ཆུ་ཧིང་སངས་སངས་བཟོ་ནི།
ཚིག་འགྲེལ།
ཆང་མ་འཐུང་རུང་ བྱ་ཀ་དམྤ་ ར་བཟི་ནི་གིས་གཅིག། ཕྱགས་བདར་མ་རྐྱབ་
རུང་ ཧིང་སངས་ས་ཡོད་པའི་ གནམ་དང་གཉིས། ཆུ་བཙག་གིས་མ་བསལ་
རུང་ དྭངས་འཕྲསོ ་འཕྲོས་ཡོད་པའི་ ཆུ་དང་ རྣམ་པ་གསུམ་པོ་འདི་གིས་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
འགྲོ་བ་སེམས་ཅན་ཚུ་གིས་ སེམས་འདི་ རང་དབང་མེད་པར་འཕྱོག་སྟེ་ འབག་འགྱོཝ་མས། ཟེར་ཨིན་མས། དཔེར་
བརྗོད་འདི་ན་ དངོས་སུ་རྒྱུ་ཚུ་བཀག་སྟེ་ཡོད་རུང་ ཤུགས་ལས་འབྲས་བུ་དེ་ཚུ་འོང་དགོ་པའི་རྒྱུ་ངོ་མ་ སེར་ཁའི་དུས་ཚོད་
སོན་ནི་འདི་གིས་ ཕྱིའི་རྒྱུ་ཅུང་ཟད་སོན་པ་ཟེར་སླབ་ཨིན།
མ་ཕབ་ཁ་བའི་མེ་ཏོག། །མ་བཟོས་ཆུ་ཡི་འཁྱག་རོམ།།
མ་འབོད་བསིལ་བའི་རླུང་གིས། །མི་ཚུ་ཁྱིམ་ནང་བསམ་མས།། (དགུན།)
ཡང་ན།
གཏང་མི་མེད་རུང་ས་སྨུག་ཕྱོགས་ཀུན་སྤུབས། །ཕབ་མི་མེད་པར་ཆར་ཆུ་ཤུགས་སྦེ་འབབ།།
མ་དཀྲོག་ན་ཡང་རྨ་བྱ་སྒྲོགས་པའི་ཚེ། །ན་གཞོན་རང་གི་གནས་ལུ་བག་མ་ཆགས།། (བྱཱར།)
དུས་ཚོད་སོན་མ་དགོ་པར་ སྤྱིར་བཏང་སྦེ་ཡང་འབྲི་བཏུབ། འདི་ཡང་དཔེར་ན།
འབྲུག་པའི་སྤུངས་ཐང་བདེ་ཆེན། །བདེ་འབྱུང་པདྨའི་ལྡུམ་ར།།
དོན་གཉེར་བུང་བའི་ཚོགས་རྣམས། །མ་འབོད་མགྲོན་དུ་ཁུག་སོང་།།
མ་བཅོས་མཛེས་པའི་ལྗོངས་འདིར། །མ་བཟོས་ཚ་དྲོད་ལྡན་པས།།
མ་སྐྲུན་ཤིང་གི་འབྲས་རིགས། །མ་ཚང་མེད་པར་འཛོམས་སོང་།།
མ་སྐུལ་ཆུ་མོ་གཉིས་ཀྱིས། །གཡས་སྐོར་གཡོན་སྐོར་སྦུག་ལུ།།
མ་བཞེངས་ལྷ་ཡི་ཕོ་བྲང་། །རང་བཞིན་ལྷུན་གྱིས་གྲུབ་ནུག།
ཕྱིའི་དུས་ཚོད་ཀྱི་རྒྱུ་ཅུང་ཟད་སོན་པའི་སྲིད་པ་ཅན་གྱི་སློབ་སོན་མཐོང་ཐོས། 
སྦྱོང་ལཱ།
རྒྱན་འདི་གི་ཐོག་ལུ་ ཁྱོད་རའི་གཡུས་ཀྱི་བཀོད་པ་ ཚིགས་བཅད་གཉིས་དེ་ཅིག་བྲིས།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
() ནང་གི་རྒྱུ་གཞན་ཅུང་ཟད་སོན་པའི་སྲིད་པ་ཅན།
རྒྱུ་གཞན་བཀག་པའི་འབྲས་བུ་ཅིག་སོན་མི་འདི་གིས་ ན་ཆུང་བྱིས་པ། ན་གཞོན་དར་མ། རྒན་རྒས་ལ་སོགས་པའི་ན་
ཚོད་ གང་རུང་ཅིག་སོན་མི་འདི་ལུ་ ནང་གི་རྒྱུ་ཅུང་ཟད་སོན་པའི་ སྲིད་པ་ཅན་ཟེར་སླབ་ཨིན།
སན་མ་བསྐུས་པར་དཀར་མིན་མིག །མནན་པ་མིན་པར་སྨིན་མ་དམའ།།
ཚོན་མ་བསྒོས་པར་དམར་བ་ནི། །མཛེས་མ་ཁྱོད་ཀྱི་མཆུ་འདི་འོ།།
མཆན་འགྲེལ།
དཀར་མིན་= གནགཔོ། མནན་= མར་མནན་ནི།
བསྒོས་= དབུར་ནི། མཆུ་= ཁའི་ཡ་མཆུ་མ་མཆུ།
ཚིག་འགྲེལ། ཚོན་གནགཔོ་གིས་མ་དབུར་རུང་ མིག་ཏོ་གནགཔོ་དང་གཅིག། མར་མནན་མི་མེད་པར་མིག་རྫིམ་དམའ་
དྲགས་ཡོདཔ་དང་གཉིས། ཚོན་དམརཔོ་གིས་མ་དབུར་རུང་ དམར་སི་སི་ཡོད་མི་འདི་ བུམོ་ཁྱོད་ཀྱི་ ཁའི་ཡ་མཆུ་མ་
མཆུ་གཉིསཔོ་འདི་ཨིན། ཟེར་ཨིན་མས། དཔེར་བརྗོད་འདི་ན་ དངོས་སུ་རྒྱུ་ཚུ་བཀག་སྟེ་ཡོད་རུང་ ཤུགས་ལས་འབྲས་
བུ་འདི་ཚུ་ བྱུང་དགོ་པའི་རྒྱུ་ངོ་མ་ དར་ལ་འབབ་པའི་ན་ཚོད་འདི་གིས་ཨིན་པར་སོན་ནི་འདི་གིས་ ནང་གི་རྒྱུ་ཅུང་ཟད་
སོན་པ་ཟེར་བཞགཔ་ཨིན་མས།
ཁ་བ་བུད་བུདཝ་མེད་རུང་། །མགུ་ལུ་ཁ་བ་ཆགས་མི།།
གཞན་གྱིས་སྐུལ་མི་མེད་པར། །ཕྱག་ལུ་ཕྱེངམ་གཅིག་བཟུང་ནུག། (རྒས་པ།)
ཡང་ན།
འབོ་མི་མེད་རུང་ཨ་པ་ཨ་མ་ཟེར་། །གཏང་མི་མེད་པར་ཕར་དང་ཚུར་ར་བརྒྱུག།།
དྲང་མི་མེད་པར་འཕྲལ་འཕྲལ་སྔུ་མི་གི། །བུ་ཆུང་འདི་ལུ་སེམས་ཀྱི་གདིང་ལས་ཕངས།། (ན་ཆུང་བྱིས་པ།)
འདི་ལུ་ཡང་ ན་ཚོད་ངོས་བཟུང་འབད་མ་དགོ་པར་ སྤྱིར་སངས་ཀྱི་བཤད་པ་སྦེ་འབྲི་བཏུབ། འདི་ཡང་
དཔེར་ན།
ལྷ་བྲིསཔ་མཁས་པ་ཚུ་གི། །ཕྱག་གིས་བྲིས་བྲིཝ་མེད་རུང་།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཡིད་འོང་སན་ཆུ་ཁྱོད་ཀྱི། །ཞལ་རས་ལེགས་ར་ལེགས་པས།།
ཚོན་གྱིས་དབུར་དབུརཝ་མེད་རུང་། །དབུ་སྐྲ་གནག་པའི་གུ་ལུ།།
ཉི་ཟེར་ཕོག་ཕོགཔ་མེད་པར། །འོད་ཟེར་ཆེམ་ཆེམ་ཤར་དོ།།
ལགཔ་གིས་འཐེན་འཐེནམ་མེད་པར། །ཁ་མཆུ་ཅོ་ཏོག་ཁེ་ཁེ།།
ཚུར་ཚུར་འབག་སྟེ་འོངམ་ད། །བ་སྤུ་ཟིང་ཟིང་ལང་དོ།།
ནང་གི་རྒྱུ་གཞན་ཅུང་ཟད་སོན་པའི་སྲིད་པ་ཅན་གྱི་ སློབ་སོན།
སྦྱོང་ལཱ།
ཁྱོད་རང་གི་མཉམ་རོགས་གཅིག་ལུ་ རྒྱན་འདི་གི་ཐོག་ལུ་ བསྟོད་པ་རྐྱབ་པའི་ཚིག་ ཚིགས་བཅད་གཉིས་བྲིས།
བསྡུས་བརྗོད་ཀྱི་རྒྱན།
དངོས་པོ་འགའ་ལ་བསམ་བྱས་ནས། །དེ་དང་མཚུངས་པའི་དངོས་པོ་གཞན།།
བསྡུས་པའི་ཚུལ་གྱིས་རྗོད་བྱེད་པ། །དེ་ནི་བསྡུས་པ་བརྗོད་པར་འདོད།།
མཆན་འགྲེལ།
དངོས་པོ་འགའ་= དོན་དག་ག་ཅི་འབད་རུང་ཅིག།
བསམ་= མནོ་བསམ་གཏང་ནི། བཤད་པ་རྐྱབ་སའི་གཞི་སྦེ་བཞག་ནི།
དངོས་པོ་གཞན་= དེ་དང་ཆ་འདྲཝ་གཞན་ཅིག།
ཚིག་འགྲེལ།
བཤད་པ་རྐྱབ་སའི་གཞི་ དོན་དག་ག་ཅི་འབད་རུང་ཅིག་ མནོ་བསམ་བཏང་སྟེ་བཞག་ཞིནམ་ལས་ དེ་དང་ཆ་འདྲ་བའི་
དངོས་པོ་གཞན་ དོན་དག་ངོ་མ་གཅིག་ འདི་ན་བསྡུས་ཏེ་བཤད་པ་རྐྱབ་མི་འདི་ལུ་ བསྡུས་བརྗོད་ཀྱི་རྒྱན་ཟེར་སླབ་ཨིན།
ཚང་དགོ་པའི་དོན་ཚན། སྡུད་བྱེད་དང་བསྡུ་བྱ་གཉིས་ཚང་དགོ། དོན་ཚན་ཅིག་ གཞི་ལུ་བཞག་ཞིནམ་ལས་བཤད་པ་
རྐྱབ་མི་འདི་སྡུད་བྱེད་དང་། དེ་ནང་དོན་ཚན་གཞན་ཅིག་བསྡུ་དགོ་མི་འདི་ལུ་བསྡུ་བྱ་ཟེར་གོཝ་ཨིན། དེ་ལུ་ནང་གསེས་
དབྱེ་བ་ སྤྱིའི་བསྡུས་བརྗོད་དང་། བྱེ་དྲག་ཁྱད་གཞི་ཐ་དད་དང་ ཁྱད་ཆོས་གཅིག་པའི་བསྡུས་བརྗོད་དང་། ཁྱད་པར་ ཐ་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
དད་དང་ ཐ་དད་མིན་པའི་བསྡུས་བརྗོད་དང་། སྔོན་མེད་བསྡུས་བརྗོད་བཅས་བཞི་ཡོད་ས་ལས་ སྤྱིའི་བསྡུས་བརྗོད་ཀྱི་
སྐོར་ལས་ལྷབ་ནི་ཨིན།
བུང་བ་ཇི་ལྟར་འདོད་པ་བཞིན། །པདྨ་རྒྱས་ལས་སྦྲང་རྩི་འཐུངས།།
དྲི་ཞིམ་རྒྱས་པ་མ་ཡིན་ཡང་། །མེ་ཏོག་ཁ་མ་བྱེ་སྦོར་ལྟོས།།
མཆན་འགྲེལ།
བུང་བ་= སྦངམ།
དྲི་ཞིམ་རྒྱས་པ་མིན་པ་= དྲི་ཞིམ་མ་ཐོན་པའི་ཁར་ ཆ་ཚང་རྒྱས་མ་ཚུགསཔ།
སྦོར་= སྐབས་སུ་འབབ་པ་སྦངམ་གིས་མེ་ཏོག་གུར་ཁ་བཀལ་ནི།
ཚིག་འགྲེལ།
གསེར་སྦངམ་ བུང་བ་ཚུ་གིས་ རང་གི་ འདོད་པ་ལྟར་དུ་ མེ་ཏོག་ པདྨ་
ཁ་རྒྱས་ཏེ་ ཡོད་མི་ཚུ་ལས་ སྦྲང་རྩི་ འཐུངས་པ་གིས་ མ་ཚད་པར་ དྲི་
ཞིམ་མ་ཐོན་པའི་ཁར་ ཁ་རྒྱས་ཏེ་མེད་པའི་ མེ་ཏོག་བབ་ཅུ་ཚུ་ལུ་ཡང་ ཁ་
བཀལ་ཡི་ར་ འགྱོཝ་མས། ལྟ་ཤིག། ཟེར་ཨིན་མས།
དཔེར་བརྗོད་འདི་ན། བཤད་གཞི་ སྦངམ་དང་མེ་ཏོག་གི་ གནས་སངས་
བཤད་མི་འདི་ སྡུད་བྱེད་དང་། ཕོ་རྒྱ་འཆལ་ཏོ་གཅིག་གི་ སྤོད་ལམ་འདི་ བསྡུ་བྱ་ཨིནམ་ལས་ དེ་ནང་བསྡུས་སྟེ་སོནམ་
ཨིན། འདི་ཡང་ཕོ་རྒྱ་འདི་གིས་ ན་ཚོད་སྨིན་པའི་ བུམོ་ལུ་རྩེདམོ་རྩེཝ་མ་ཚད་ ན་ཚོད་མ་སྨིན་པའི་ བུམོ་ཅུང་ཚུ་ལུ་ཡང་
ཨའེ། ཀི་འུཊ། ཟེར་སླབ་ཅི་ར་ འུ་བཀལ། ཟ་ལྟབ་འཕུར་དེས། ཟེར་བའི་དོན་ཨིན་མས།
དར་ཕུད་བཏགས་ཚད་ཝང་མེན། །དར་ཕུད་བཏགས་ཚེ་ཝང་འབདནི།།
ཨོ་ཁང་གླང་ཅུ་པད་གདོང་། །ཝང་གི་གྲལ་ཁར་ཚུད་པས།།
(བསྡུ་བྱ། ཁྱོད་ང་བཅས་ཀྱི་བོ་གི་གྲལ་ཁར་དང་ སྐབས་ཐོབ་ཀྱི་གནས་སངས་འདི་གི་གྲལ་ཁར་མི་ཚུད་ཟེར་བའི་དོན།)
ཡང་ན།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
རི་ཕ་གི་རི་དང་ཚུ་གི་རི། །ནམ་ཉིན་མཚན་མེད་པར་གདོང་སྐོར་མས།།
རི་དེ་ཚུ་གསུང་གྲོས་མེད་མི་འདི། །ཆུ་གཙང་ཆབ་ཆུམ་གིས་བཅདཔ་མས་སོ།།
(ན་གཞོན་ཕོ་མོ་གཉིས་ཀྱི་བར་ན་བརྩེ་གདུང་ཡོད་རུང་ ཨ་ཞང་ ཨ་ཁུ་ཚུ་གིས་ གཅིག་ཁར་སོད་མ་སྟེར་བའི་ལོ་རྒྱུས་
ཅིག་ཨིན་མས།)
རོང་ཁའི་རྩང་མོ་བོ་ཟེ་ལ་སོགས་པའི་ ངག་རྒྱུན་རྩམོ ་རིག་མང་ཤོས་ བསྡུས་བརྗོད་ཀྱི་རྒྱན་འདི་ནང་འདུག། ངག་རྩོམ་
འདི་ཚུ་ན་ བསྡུ་བྱ་སྡུད་བྱེད་གཉིས་ཆ་ར་སླབ་མི་གཅིག་དང་། བསྡུ་བྱ་རྐྱངམ་ཅིག་སླབ་ཞིནམ་ལས་ སྡུད་བྱེད་ཤུགས་
ལས་གོ་དགོ་མི་ཁག་གཉིས་འདུག། གངས་སོད། ནགས་སོད། སྤང་སོད་ལ་སོགས་པའི་དཔེ་ཚུ་གི་ཤུལ་ལས་ གཡུས་
བཟང་ཁྲ་མོ་ལ་སོགས་པ་ཡོད་མི་ཚུ་ བསྡུ་བྱ་སྡུད་བྱེད་གཉིས་ཀ་ཡོད་མི་དང་། རི་ཕ་གི་རི་དང་ཚུ་གི་རི། ཁྱོད་ནགས་ཀྱི་
ལེ་ཀོ་མིག་དམར་འདི།། ལ་སོགས་པ་ཚུ་བསྡུ་བྱ་རྐྱངམ་ཅིག་ཡོད་མི་གི་རིགས་ཨིན།
བསྡུས་བརྗོད་རྒྱན་གྱི་ སློབ་སོན་མཐོང་ཐོས་སྦྲེལ་ལམ། སྦྱོང་ལཱ།
() བསྡུ་བྱ་སྡུད་བྱེད་གཉིས་ཀ་ཡོད་པའི་ བློ་ཟེ་ཁག་བཞི་དེ་ཅིག་འཚོལ།
() སྡུད་བྱེད་སླབ་ཞིནམ་ལས་ བསྡུ་བྱ་ཤུགས་ལས་གོ་དགོ་པའི་རྩང་མོའི་ཚིགས་བཅད་གཅིག་བྲིས།
ཕུལ་བྱུང་གི་རྒྱན།
ཕུལ་བྱུང་རྒྱན་གྱི་གོ་དོན།
ཁྱད་པར་གྱི་ནི་བརྗོད་འདོད་གང་། །འཇིག་རྟེན་མཚམས་ལས་བརྒལ་གྱུར་པ།།
ཕུལ་དུ་བྱུང་བར་བརྗོད་པ་འདི། །རྒྱན་གྱི་དམ་པ་ཡིན་ཏེ་དཔེར།།
ཚིག་འགྲེལ།
རང་གིས་སླབ་དགོ་མནོ་བའི་དོན་འདི་ འཇིག་རྟེན་སླབ་སོལ་ལས་བརྒལ་ཏེ། ཧ་ལས་སི་སི་སྦེ་སླབ་མི་འདི་ལུ་ ཕུལ་བྱུང་
གི་རྒྱན་ཟེར་སླབ་ཨིན། འདི་སྙན་ངག་གི་རྒྱན་ཚུ་གི་གྲལ་ལས་ དྲག་ཤོས་ཅིག་ཨིནམ་ལས་དཔེར་བརྗོད་བཀོད་པ་ཅིན།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཟེར་ཨིན་མས། ཕུལ་བྱུང་གི་རྒྱན་ལུ་ ཞེས་པ་ལྟར་ཁྱད་འཕགས་བརྗོད་པའི་ཕུལ་བྱུང་དང་། ཐེ་ཚོམ་ཕུལ་བྱུང་དང་ ངེས་
པའི་ཕུལ་བྱུང་དང་། གྲགས་པ་ཕུལ་བྱུང་བཅས་བཞི་ཡོད་ས་ལས་ ཁྱད་འཕགས་ཕུལ་བྱུང་གི་སྐོར་ལས་ ལྷབ་ནི་ཨིན།
ཁྱད་འཕགས་ཕུལ་བྱུང་།
གོ་དོན། ཁྱད་ཆོས་གཉིས་གསུམ་ཅིག་གི་སྒོ་ལས་ དཔེ་དེ་དང་ ཁྱད་པར་རྩ་ལས་ཕྱེ་མ་ཚུགས་ཟེར་ འཇིག་རྟེན་གྲགས་
ཚོད་བརྒལ་ཏེ་སླབ་མི་འདི་ལུ་ ཁྱད་འཕགས་ཕུལ་བྱུང་ཟེར་སླབ་ཨིན།
ཚང་དགོ་པའི་དོན་ཚན།
དཔེ་དེ་དང་འདྲ་བའི་ ཁྱད་ཆོས་གཉིས་ལས་ མ་ཉུངམ་ཅིག། ཁྱད་པར་ཕྱེ་
མ་ཚུགས་པར་ ངོ་འཛོལཝ་མས་ ཟེར་བའི་དོན་སོན་པའི་ཚིག་ཅིག་དགོ། དེ་
ལས་ཁག་ཆེ་ཤོས་ཅིག་ཡོད་མི་འདི་ཡང་ དཔེ་དོན་གཉིསཔོ་འདི་ ས་གོ་གཅིག་
དང་། ཡང་ན་དུས་ཚོད་གཅིག་ན་ འདྲན་འདྲ་ཡོད་དགོཔ་འདི་ཨིན་མས།
དཔེར་ན། ཟླཝ་དང་འཛོལཝ་མས་ཟེར་བྲི་དགོ་པ་ཅིན་ བུམོ་འདི་ཟླ་བའི་འོད་
ན་འཐོན་དགོཔ་དང་། ཡང་ན་ ཕྱི་རུ་གི་དུས་ལུ། མེ་ཏོག་དང་འཛོལཝ་མས་ཟེར་ བྲི་དགོ་པ་ཅིན། མོ་མེ་ཏོག་ལྡུམ་ར་ན་
ཡོད་དགོཔ་ཨིན་མས།
མལླི་ཀ་ཡི་ཕྲེང་ཚོགས་ཅན། །ལུས་ཀུན་ཁྱབ་པའི་ཙནྡན་གཤེར།།
དཀར་བའི་གོས་ཅན་སྔོན་འགྲོ་མ། །ཟླ་བའི་འོད་ལ་མཚོན་མ་ཡིན།།
མཆན་འགྲེལ།
མལླི་ཀ་= མེ་ཏོག་དཀརཔོ་ཅིག་གི་མིང་།
ཙན་དན་གཤེར་= ཙན་དན་གྱི་ཁུ་བ།
སྔོན་འགྲོ་མ་= ཧེ་མ་འགྱོ་མི་བུམོ།
མཚོན་མ་ཡིན་= འདི་ཨིན་ཟེར་ངོ་ཕྱེ་མ་ཚུགསཔ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཚིག་དོན།
སྐྱའི་རལཔ་ལུ་ མེ་ཏོག་མལླི་ཀ་དཀར་པོའི་ ཕྱེངམ་བཏགས། ལུས་ཀྱི་མགུ་ལས་རྐང་པ་ཚུན་ ཙན་དན་གྱི་ཁུ་བ་
བྱུགས་ཏེ་ འོད་ཆེམ་ཆེམ་བཟོ། དར་གྱི་གོ་ལ་དཀརཔོ་གྱོན་ཞིནམ་ལས་ ཕྱི་རུ་ཟླ་བའི་འོད་ན་ ངེ་གི་ཧེ་མར་ འགྱོ་མི་
འདི་ ཟླ་བའི་འོད་ཟེར་ཨིན་ན། ཡང་ཅིན་ མོ་ར་ཨིན་ན་ ཏན་ཏན་ཅིག་ ངོ་ཕྱེ་མ་ཚུགས། ཟེར་ཨིན་མས།
ཞལ་རས་ཆ་ཤས་གང་ཞིང་། །འོད་མདངས་ཆེམ་ཆེམ་འབར་ཏེ།།
ཕྱི་རུ་གདོང་ཁར་འོང་ཚེ། །ཟླ་བ་དངོས་དང་འཛོལཝ་མས།།
ཡང་ན།
དཀར་ལ་དམར་བའི་འོད་མདངས་ཆགས་པའི་ཁར། །མཐོང་ཙམ་ཡིད་དབང་འཕྲོག་པ་ཁྱོད་ཀྱི་ཞལ།།
རྒྱ་སེར་མེ་ཏོག་སྦུག་ལས་འཐོན་པའི་ཚེ། །གདོང་དང་མེ་ཏོག་གང་ཡིན་ཕྱེ་མ་ཚུགས།།
ཕུལ་བྱུང་ལས་ཁྱད་འཕགས་ཕུལ་བྱུང་རྒྱན་གྱི་སླབོ་སོན་མཐོང་ཐོས་སྦྲེལ་ལམ། 
སྦྱོང་ལཱ།
གཤམ་འཁོད་དོན་ཚན་གང་རུང་གཅིག་ ཚིགས་བཅད་ནང་བཟོ།
() སོ་ཁ་ཉིནམ་རིང་བའི་སྐབས་ སྤང་དང་ནགས་ཀྱི་མཚམས་ལས་ ཧན་པའི་གླུ་དབྱངས་ལེན་པའི་
བུམོ་ཁྱོད་ཀྱི་གསུང་སྐད་འདི་ ཁུ་བྱུག་གི་སྐད་དང་ ངོ་ཕྱེ་མི་ཚུགས་པས།
() ཁ་དོག་གནགཔོ་ཨིན་པས་ས་གིན་ ཐབ་ཚང་ནང་སྡོད་པའི་སྒང་ལས་ ཁྱོད་དང་རྫམ་དང་ངོ་འཛོལཝ་མས།
() ཁ་དོག་དཀར་ལ་དམར་བའི་འོད་མདངས་ཆགས་པའི་གུ་ དྲི་ཞིམ་ལྡན་པའི་བུམོ་ཁྱོད་ཀྱིས་ ཚུལ་ཁྲིམས་མེ་
ཏོག་ཆག་པ་གཅིག་ འབག་འོང་པའི་སྐབས་ལུ་ ཁྱོད་དང་མེ་ཏོག་གཉིས་ངོ་ཕྱེ་མི་ཚུགས་པས།
རབ་རྟགོ ་གི་རྒྱན།
རབ་རྟོག་རྒྱན་གྱི་གོ་དོན།
སེམས་ལྡན་དག་གམ་ཅིག་ཤོས་ཀྱི། །རྣམ་པ་གཞན་དུ་གནས་པའི་ཚུལ།།
གང་དུ་རྣམ་གཞན་རབ་རྟོག་པ། །དེ་ནི་རབ་རྟགོ ་ཏུ་རིག་དཔེར།།
མཆན་འགྲེལ།
ཅིག་ཤོས་= བཟློག་ཕྱོགས། སྐབས་སུ་འབབ་པ་སེམས་མེད་ཀྱི་དངོས་པོ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
རྣམ་གཞན་རབ་རྟོག་པ་= གཞན་ཅིག་ཨིནམ་སྦེ་བཟོ་ནི།
གོ་དོན།
སེམས་ལྡན་དང་ སེམས་མེད་ཀྱི་དངོས་པ་ག་ཅི་ཨིན་རུང་ དེ་གི་གནས་སངས་དག་པ་ཅིག་ བཤད་ཞིནམ་ལས་ དེ་གི་རྒྱུ་
མཚན་ག་ཨིན་མི་འདི་མེན་པར་ གཞན་ཅིག་ཨིནམ་སྦེ་བཟོ་སྟེ་སླབ་མི་འདི་ལུ་ རབ་རྟགོ ་གི་རྒྱན་ཟེར་སླབ་ཨིན།
ཚང་དགོ་པའི་དོན་ཚན།
-སྒྲོ་བཏགས་ཀྱི་ས་བོན། -སྒྲོ་བཏགས། -རབ་རྟོག་གསལ་བྱེད་ཀྱི་སྒྲ་བཅས་གསུམ། སྒྲོ་བཏགས་ཀྱི་ས་བོན་ཟེར་མི་
འདི་ གནས་སངས་དག་པ་ཅིག་སླབ་མི་འདི་ཨིན། འདི་དང་ཤུལ་ལས་སྒྲོ་བཏགས་ཀྱི་རྒྱུ་མཚན་བཀོད་མི་འདི་ཆ་འདྲཝ་
དང་ འོས་འབབ་ཡོདཔ་སྦེ་དགོ། སྒྲོ་བཏགས་ཟེར་མི་འདི་ གནས་སངས་འདི་གི་རྒྱུ་མཚན་ངོ་མ་འདི་མེན་པར་གཞན་
ཅིག་ཨིནམ་བཟོ་ནི། གསལ་བྱེད་ཀྱི་སྒྲ་ཟེར་མི་འདི་ སྙམ། དོགས། ངེས། འདྲ། མཚུངས། མིན་ནམ། མེན་ན་སོ། ལ་
སོགས་པ་མཚུངས་གསལ་གྱི་སྒྲ་ཧ་ལམ་ཅིག་གིས་འགྱོ་བཏུབ་ཨིན།
འདི་ཚུ་ཡང་དཔེར་ན། རོ་ཁྱི་ཚུ་ དུས་ཚོད་གནམ་ཕྱི་རུ་། ཁ་གནམ་ཁར་སེང་། སྐད་རྐྱབ་སྟེ་སོད་མི་འདི་ གནས་སངས་
ཅིག་ཨིནམ་དང་ རབ་རྟོག་གི་ས་བོན་ཡང་ཨིན། ས་བོན་འདི་ལུ་བལྟཝ་ད་ རོ་ཁྱི་འདི་ ཟླ་བའི་བསིལ་གྱིས་བཟོད་མ་
ཚུགས་པར་ ཁོ་ཟླཝ་ལུ་རྩིག་རྨུག་ལངས་ཞིནམ་ལས་ ཧབ་དོ་བཟུམ་གྱི་ཚོར་སྣང་བསྐྱེད་ཚུགས། འདྲ་བའི་རྒྱུ་མཚན་
འདི་ལུ་བརྟེན་ཞིནམ་ལས། རོ་ཁྱི་ཧབ་པའི་རྒྱུ་མཚན་ངོ་མ་འདི་མ་སླབ་པར་ ཟླཝ་ལུ་རྩིག་རྨུག་ལངས་ཞིནམ་ལས་ཧབ་
མས། ཟེར་མི་འདི་སྒྲོ་བཏགས་ཨིན། རབ་རྟོག་གི་རྒྱན་ལུ་ དབྱེ་བ་བཅུ་དྲུག་ཡོད་ས་ལས་ ནཱ་ལུ་ སེམས་ལྡན་རབ་རྟོག་
དང་ སེམས་མེད་རབ་རྟོག་གི་སྐོར་ལས་ ལྷབ་ནི་ཨིན།
སེམས་ལྡན་རབ་རྟོག་རྒྱན་གྱི་སློབ་སོན་མཐོང་ཐོས་སྦྲེལ་ལམ།
སེམས་ལྡན་རབ་རྟགོ །
གོ་དོན། རབ་རྟོག་གི་ས་བོན་ སེམས་ལྡན་ཨིན་མི་ཅིག་ལུ་ སྒྲོ་བཏགས་བཀལ་ཏེ་སླབ་མི་འདི་ལུ་ སེམས་ལྡན་རབ་རྟགོ ་
ཟེར་སླབ་ཨིན།
ཉིན་དགུང་ཉི་མས་གདུངས་པ་ཡི། །གླང་པོ་དག་ནི་མཚོར་འཇུག་པ།།
ཉི་མའི་ཕྱོགས་གྱུར་པདྨ་རྣམས། །གཞོམ་པར་འདོད་པ་ཡིན་ནམ་སྙམ།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཚིག་འགྲེལ།
-ཉིན་མོའི་དགུང་ ཉི་མའི་དྲོད་ཀྱིས་གདུངས་པའི་སྐབས་ལུ་ གླངམ་ཆེ་མཚོ་ན་
འཛུལ་མི་འདི་ -ཉིམ་ལུ་རྩིགཔ་ཟ་རུང་ ཉིམ་ལུ་གླགས་མ་འཁེལ་པར་ ཉི་མའི་
གཉེན་གྱི་ཕྱགོ ས་སུ་གཏོགས་པའི་ མེ་ཏོག་པདྨ་འདི་ཚུ་ བཅོམ་ད་གེ། ཟེར་ མནོ་
བསམ་གཏངམ་  ཨིན་ན་སོ། ཟེར་ཨིན་མས། དཔེར་བརྗོད་འདི་ན། ཨང་
གྲངས་དང་པ་འདི་ རབ་རྟོག་གི་ས་བོན། གཉིས་པ་འདི་སྒྲོ་བཏགས། གསུམ་པ་
འདི་རབ་རྟོག་གསལ་བྱེད་ཀྱི་སྒྲ་ཨིན།
ལྷ་པ་གནམ་ཁར་གསེང་སྟེ། །ནམ་ཕྱེད་རོ་ཁྱི་སྔུ་མི། །ཟླ་བའི་བསིལ་གྱིས་གྱང་སྟེ། །ཟླཝ་ལུ་ཧབ་རེ་མེན་ན།
ཡང་ན།
སྙན་ངག་འགྲེལ་པ་དཔེར་བརྗོད་བཅས་པ་ཚུ། །རོང་ཁ་ན་ལུ་ཐོགས་མེད་ཐོན་པའི་སྐབས།།
ངག་དབང་དབྱངས་ཅན་ལྷ་མོ་མགྲིན་པའི་ཕུག། །བཞུགས་ཡོདཔ་མེན་ན་མནོཝ་ཡང་གཏངམ་མས་ས།།
སྦྱོང་ལཱ།
དཔེར་བརྗོད་གང་རུང་གཅིག་གི་ ས་བོན། སྒྲོ་བཏགས། གསལ་བྱེད་ཀྱི་སྒྲ་ངོས་འཛིན་འབད།
དེ་ལས་ཁྱོད་རང་གིས་ དེ་དང་ཆ་འདྲ་བའི་སེམས་ལྡན་རབ་རྟོག་གི་དཔེར་བརྗོད་གཅིག་བྲིས།
() ཏིང་འཛིན་གོམས་ཆ་མེད་པའི་སྒོམ་ཆེན་ཚུ། །ཞལ་ཐུན་གནང་ཚེ་སྤྱན་མིག་བཙུམ་མི་འདི།།
མིག་ཏོ་འགྱང་རུ་མཐོང་ནི་མེད་པའི་ལྷ། །བཙུམ་སྟེ་བལྟ་དགོ་མནོ་སྟེ་མེན་ན་སྨོ།།
() གཅེས་ཕྲུག་སྒོ་ཁྱི་དུས་རྒྱུན་སྤར་ནི་མེད། །སྦྱིན་བདག་ཡོད་ཚེ་གཞན་ལུ་ཧབ་མི་འདི།།
ཁྱོད་ཀྱི་སྲུང་སྐྱོབ་འབད་དོ་དེ་གི་ལན། །ལྟོ་ཅིག་འབག་ཤོག་ཟེར་འདི་སླབ་མེན་ན།།
() སོ་ཁ་ཉིན་རིང་དྲོད་ཤུགས་འཕར་བའི་སྐབས། །ཁུ་བྱུག་གསུང་སྐད་ལྷང་ལྷང་རྐྱབ་མི་འདི།།
ལྕང་ལཱ་རན་དོ་འཇིག་རྟེན་ཁྱིམ་པ་ཚུ། །ལོངས་ཤིག་ཟེར་བའི་བརྡ་མཚོན་སྟོནམ་མེན་ན།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
() སེམས་མེད་རབ་རྟོག།
གོ་དོན། རབ་རྟོག་གི་ས་བོན་ སེམས་མེད་ཨིན་མི་ཅིག་ལུ་ སྒྲོ་བཏགས་བཀལ་ཏེ་སླབ་མི་འདི་ལུ་ སེམས་མེད་རབ་རྟོག་
ཟེར་སླབ་ཨིན།
འདི་ནི་བདག་གི་རིང་བ་དག །འགོག་བྱེད་རྣ་བའི་རྒྱན་ཞེས་ཏེ།།
ཁྱོད་ཀྱི་མིག་གིས་རྣ་བ་ཡི། །ཨུཏྤལ་དག་ལ་འགོང་བ་འདྲ།།
མཆན་འགྲེལ།
རིང་བ་= མིག་ཏོ་དཀྱུས་རིང་གི་ཁྱད་ཆོས།
འགོང་བ་འདྲ་= རབ་རྟོག་གསལ་བྱེད། འགྲན་བསྡུར་འབད་དོ་བཟུམ་ཨིན་མས་ཟེར་བའི་དོན།
གནས་སངས། བུམོ་གཅིག་རྣམ་ཅོ་གི་ལྟག་ལུ་ འདབ་མ་ཕྱ་སི་སི་རིངམོ་སྦེ་ཡོད་པའི་ མེ་ཏོག་ཨུཏྤལ་གཅིག་ བཙུགས།
མིག་ཏོ་ཟུར་གྱིས་ ཨུཏྤལ་དེ་ལུ་ལོག་ཅི་ར་བལྟ་སྟེ་ སོད་པའི་སྐབས།
ཚིག་འགྲེལ།
རྣ་བའི་རྒྱན་ཆ་ཨཏྤལ་འདི་ནི་ བུམོ་རང་མིག་ཏོ་གི་ དཀྱུས་རིང་བའི་ མཛེས་ཆོས་
འདི་ བཀགཔ་ཨིན་མས་ཟེར་མནོ་སྟེ། མིག་ཏོ་འདི་གིས་ རྣ་བའི་ཨུཏྤལ་འདི་
ལུ་ རྩིགཔ་ཟ་དོ་བཟུམ་ འདུག། ཟེར་ཨིན་མས། དཔེར་བརྗོད་འདི་ན་ ཚིག་གི་
གོང་འོག་ བདེ་ཏོག་ཏོ་མེདཔ་མ་ཚད། རབ་རྟོག་གི་ ས་བོན་ཡང་ ཁ་གསལ་མ་
བཀོད་པས། ཨིན་རུང་ མིག་ཏོ་དང་ ཨུཏྤལ་གཉིས་ཆ་ར་ དཀྱུས་རིངམ་ཡོདཔ་
དང་། མིག་ཟུར་གྱིས་ལོག་ཅི་ར་ ཨུཏྤལ་ལུ་བལྟ་མི་འདི་ ས་བོན། མིག་ཏོ་གིས་
ཨུཏྤལ་ལུ་འགྲན་སེམས་བསྐྱེད་མི་འདི་ སྒྲོ་བཏགས། མིག་ཏོ་སེམས་མེད་ཨིན་ནི་འདི་གིས་ སེམས་མེད་རབ་རྟགོ ་སྦེ་
བཞགཔ་ཨིན་མས།
ཁ་ཤུབས་ཤོ་རལ་ལྟག་ལུ། །གཤིན་རྗེ་འདྲ་བའི་ལྷ་པ།།
རུལ་དྲི་འཐོན་འོང་མནོ་སྟེ། །གྱེན་ལུ་བྱོགཔ་བཟུམ་མཐོང་མས།།
ཡང་ན།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཐིམ་ཕུ་རྣམ་སས་གླིང་གི་ཨེ་པཱལ་ཤིང་། །ཞལ་ལག་ཐིམ་ཕུ་ཕྱོགས་ལུ་གཡོ་མི་འདི།།
མ་ལས་འོངས་པའི་བསིལ་བའི་རླུང་མ་ལུ། །འཚེར་ཏེ་རྒྱབ་བསྒོར་སོད་སོདཔ་མེན་ན་སོ།།
སེམས་མེད་རབ་རྟོག་རྒྱན་གྱི་སློབ་སོན་མཐོང་ཐོས་སྦྲེལ་ལམ། སྦྱོང་ལཱ།
དཔེར་བརྗོད་གང་རུང་གཅིག་གི་ ས་བོན། སྒྲོ་བཏགས། གསལ་བྱེད་ཀྱི་སྒྲ་ངོས་འཛིན་འབད།
དེ་ལས་ཁྱོད་རང་གིས་ དེ་དང་ཆ་འདྲ་བའི་སེམས་མེད་རབ་རྟོག་གི་དཔེར་བརྗོད་གཅིག་བྲིས།
() ནུབ་བྱང་ཕྱོགས་ཀྱི་ཇོ་མོ་ལྷ་རིའི་གངས། །བྱཱར་དགུན་མེད་པར་ཁ་ཝ་གིས་སྤུབས་མི་འདི།།
རྒྱ་མི་འོང་ཚེ་ཁ་རུད་ཆད་དེ་གིས། །སྦོབ་རིལ་གཏང་ནིའི་དོན་ལུ་ཨིན་ན་སྨོ།།
() ཕོ་མོ་མི་རིགས་ཐ་དད་ཨིན་རུ་རང་། །དེ་གཉིས་བར་གྱི་འབྲེལ་མཐུད་ཟམ་པ་འདི།།
ཁོང་གཉིས་བར་ན་འཐབ་འཛིན་བཀག་ནི་སྦེ།།དཀོན་མཆོག་ལྷ་གིས་གནང་གནངམ་མེན་ན་སྨོ།།
() སེམས་ལྡན་ཡོངས་ལུ་མིག་ཏོ་གཉིས་ཡོད་རུང་། །དེ་གཉིས་ཆ་སྒྲིག་གདོང་ཁར་ཡོད་མི་འདི།།
བལྟ་བཏུབ་མེད་པའི་རྒྱབ་ཁའི་ལཱ་ཤུལ་ཚུ། །མ་བལྟ་ཟེར་བའི་བརྡ་མཚོན་མེན་པས་ག།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ལེགས་པར་བཤད་པ་ ཆུའི་བསན་བཅོས་བཞུགས་སོ།
 འཇིག་རྟེན་པའི་ཡ་རབས་ལུགས་སོལ་མ་ཤེས་པའི་སྐྱོན།
ཆུ་ཕྲན་བརྒལ་བར་མི་ནུས་དེ། །རྒྱ་མཚོ་རྐྱལ་གྱིས་ག་ལ་ཆོད།།
ཡ་རབས་ལུགས་ཀྱང་མ་ཤེས་ན། །ཆོས་ཀྱི་དེ་ཉིད་ཇི་ལྟར་རྟོགས།།
མིང་ཚིག་གོ་དོན།
རྐྱལ= ཆུ་ནང་རྩལ་རྐྱབ་ནི། ཆོས་ཀྱི་དེ་ཉིད་= ཆོས་ཀྱི་གནས་ལུགས། ཆོས་ཀྱི་རང་བཞིན།
ཆུ་ཆུང་ཀུ་ཅིག་ཡང་ བརྒལ་ཏེ་འགྱོ་མ་ཚུགས་མི་དེ་གིས། རྒྱ་མཚོ་སྦོམ་དེ་ཚུ་ནང་རྩལ་རྐྱབ་སྟེ་ ལམ་ག་ཏེ་ཆོད་
ཚུགས་ནི? མི་ཚུགས། དཔྱེ་དེ་བཟུམ་སྦེ། འཇིག་རྟེན་པའི་ཡ་རབས་ལུགས་སྲོལ་ཙམ་ཡང་མ་ཤེས་པ་ཅིན། དམ་
པའི་ཆོས་ཀྱི་གནས་ལུགས་དེ་ཚུ་ ག་དེ་སྦེ་ཤེས་ཚུགས་ནི? མི་ཚུགས།
 ཡ་རབས་ཀྱི་ཡོན་ཏན།
གཟུར་གནས་རིག་པ་ལྡན་པ་དེས། །གཞན་གྱི་ཡོན་ཏན་ལེན་པར་བྱེད།།
སྤང་ལྗོངས་གཙང་མའི་དལ་འགྲོ་མ། །ལྷུང་ལྷུང་ཟེར་ཞིང་མེ་ཏོག་འཐུ།།
མིང་ཚིག་གོ་དོན།
གཟུར་གནས་= ཕྱོགས་རིས་མེད་པའི་དྲང་པོ། དལ་འགྲོ་མ་= གཙང་ཆུ།
ཆགས་སྡང་ཕྱོགས་རིས་མེད་པའི་ཁར་ བརྟག་ཤིང་དཔྱད་ནི་གི་རིག་པ་ཡོད་པའི་མི་དེ་གིས། གཞན་གྱི་ཡོན་ཏན་དེ་ཚུ་
ཡང་ དགའ་ཞིང་སྤྲོ་བའི་ཐོག་ལས་རང་ལུ་ལེནམ་ཨིན། དཔྱེ་འབད་བ་ཅིན། སྤང་ལྗོངས་ཧིང་སང་ས་ན་ལས་མར་
འགྱོ་མི་གཙང་ཆུ་དེ་གིས། སྐད་ལྷུང་ལྷུང་ཟེར་རྐྱབ་ཅི་ར་ སྤང་ལྗོངས་ནང་བུད་བའི་མེ་ཏོག་དེ་ཚུ་ འཐུ་སྟེ་འབག་འགྱོ་
དོ་བཟུམ་ཅིག་ཨིན།
 མ་རབས་ཀྱི་སྐྱོན།
ངན་པས་ས་ཕྱོགས་བསྐོར་ན་ཡང་། །སྐྱོན་གྱི་རིགས་རྣམས་སྡུད་པར་བྱེད།།
ངམ་གྲོག་རལ་པ་ཅན་གྱི་ཆུས། །འདམ་གྱི་སྙིགས་མ་འདྲེན་དང་མཚུངས།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
མིང་ཚིག་གོ་དོན།
ངམ་གྲོག= ས་ཆ་རོང་དོག་དྲགས། རལ་པ་ཅན= ཆུའི་ཟེག་མ་རལཔ་བཟུམ་སྦེ་འཐོར་ཏེ་ཡོད་མི། སྙིགས་མ=
ལྷག་ལུས་དང་རག་རོག། འདྲེན་= འབག་སྟེ་འགྱོ་ནི།
རང་བཞིན་ངན་པ་དེ་ཚུ་ ཕྱོགས་མཚམས་མཐའ་དབུས་མེད་པར་བསྐོར་ཏེ་འགྱོ་རུང་། དགོ་པའི་ཡོན་ཏན་འདི་མི་ལེན་
པར་ མ་དགོ་པའི་སྐྱོན་གྱི་རིགས་དེ་ཚུ་ ག་ར་བསྡུ་སྟེ་འབག་འོངམ་ཨིན། དཔྱེ་འབད་བ་ཅིན། རོང་དོག་དྲགས་ན་
ལས་འབབ་པའི་ ཆུའི་རྦ་རླབས་ཀྱི་ཟེག་མ་འཐོར་ཡི་ར་འགྱོ་མི་ ཆུ་དེ་ཚུ་གིས་ འདམ་ལ་སོགས་པའི་ཕྱགས་སྙིགས་
རག་རོག་ཚུ་འཕྱགས་ཏེ་ འབག་འགྱོ་དོ་བཟུམ་ཅིག་ཨིན།
 དྲན་པ་དང་ཤེས་བཞིན་བསྟེན་དགོ་པའི་སྐོར།
ཡོན་ཏན་དང་པོ་སློབ་དཀའ་ལ། །ཤེས་བཞིན་མེད་ན་ཉམས་པར་སླ།།
ཆུ་ཐིགས་བསགས་པས་འགེངས་དཀའ་ཡང་། །བོར་ན་ཅིག་ཅར་ཉིད་དུ་འཛད།།
མིང་ཚིག་གོ་དོན།
སློབ་པ= ལྷབ་ནི། ཤེས་བཞིན་= རང་སེམས་བསྲུང་ནི། ཅིག་ཅར་= ཚར་གཅིག་གུ།
ཕྱི་ནང་གི་ཡོན་ཏན་དེ་ཚུ་ དང་པ་ལྷབ་པའི་སྐབས་ལུ་ ཤེསཔ་དཀའ་དྲག་ཨིན་རུང་ ལྷབ་ཚར་བའི་ཤུལ་ལུ་ དྲན་
ཤེས་ཀྱི་སྒོ་ལས་ སེམས་ཁར་བཀལ་ཏེ་མ་བཞག་པ་ཅིན་ བརྗེད་དེ་མར་ཉམས་འགྱོ་ནི་དེ་ ག་ནི་བ་འཇམ་ཏོང་ཏོ་ཅིག་
ཨིན། དཔྱེ་འབད་བ་ཅིན། ཆུ་གི་ཐིགས་པ་རེ་སྦེ་བསགས་བསགསཔ་གིས་ ཧོད་བཀང་ནི་དེ་ ག་ནི་བ་དཀའ་བའི་
ལཱ་ཅིག་ཨིན་རུང་། ལཱ་ཁག་བཅུ་གསུམ་གྱི་ཐོག་ལས་བཀང་ཚར་མི་འདི་ མར་འབོར་བ་ཅིན་ དཀའཝ་ག་ནི་ཡང་སྤྱད་
མ་དགོ་པར་ ཚར་གཅིག་གུ་མེད་པར་འགྱོ་དོ་བཟུམ་ཅིག་ཨིན།
 ལཱ་ག་ཅི་འབད་རུང་ སྙིང་རུས་བསྐྱེད་དགོ།
དཀའ་སྤད་ཁུར་དུ་ཁྱེར་ནུས་པའི། །བྱ་བ་གང་ཡང་དཀའ་བ་མེད།།
ཆུ་ཡི་ནང་དུ་ཞུགས་པ་དེར། །ཆར་གྱིས་ལྷག་པར་གནོད་མི་ནུས།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
མིང་ཚིག་གོ་དོན།
ཁུར་དུ་ཁྱེར་བ= དང་ལེན་འབད་ནི། ལྷག་པར= འཐེབ་སྦེ་ར།
སེམས་དཔའ་ཞུམ་སྟེ་མ་སྡོད་པར་ སྙིང་རུས་བསྐྱེད་དེ་དཀའ་སྤྱད་ དང་ལེན་འབད་ཚུགས་མི་དེ་ཚུ་ལུ། ཆོས་དང་འཇིག་
རྟེན་གྱི་ལཱ་ ག་ཅི་འབད་རུང་ ལཱ་ཁག་དྲག་ཅིག་ག་ནི་ཡང་མེད། དཔྱེ་འབད་བ་ཅིན། ཆུ་ནང་འཛུལ་སོང་མི་དེ་ལུ་
ཆརཔ་རྐྱབ་སྟེ་འབད་རུང་ ཁོ་ལུ་འཐེབས་སྦེ་གནོད་ནི་ཅིག་ག་ནི་ཡང་མེད་དོ་བཟུམ་ཅིག་ཨིན།།
ཀ་ སློབ་ཁང་དྲིས་ལན།
. འཇིག་རྟེན་ཡ་རབས་ཀྱི་ལུགས་སྲོལ་ཙམ་ཅིག་ར་མ་ཤེས་མི་དེ་གིས་ ག་ཅི་མི་ཤེས་ཟེར་གསུངས་
ནུག?
. ཆུ་ཕྲན་གྱི་དཔེ་དེ་གིས་ དོན་དག་ག་ཅི་ལུ་གོཝ་མས?
. ལེགས་བཤད་དོན་ཚན་གསུམ་པའི་ནང་ སྐྱོན་ ཟེར་མི་དེ་ག་ཅི་ལུ་ར་གོ་ནི་མས? དེ་གི་དཔེ་ག་ཅི་
ལུ་བཞག་ ནུག?
. ངན་པས་ས་ཕྱོགས་བསྐོར་ན་ཡང་།། ཟེརཝ་ད་ ངན་པ་འདི་ མི་བསམ་སྤྱོད་ག་ཅི་བཟུམ་འབད་
མི་ཅིག་ལུ་ གོ་ནི་སྨོ?
. ཆོས་དང་འཇིག་རྟེན་གྱི་ལཱ་ ག་ཅི་ར་འབད་རུང་ འཇམ་ཏོང་ཏོ་སྦེ་འབད་ཚུགས་མི་ཚུ་ ག་ཅི་ལས་
བརྟེན་ཏེ་ཨིན་ན?
ཁ་: འོག་གི་མིང་ཚིག་ཚུའི་གོ་དོན་ རྫོང་ཁ་ནང་བྲིས།
. ཆུ་ཕྲན། . ག་ལ་ཆོད། . ཇི་ལྟར་རྟོགས། . སྡུད་པར་བྱེད། . སློབ་དཀའ། .
ཉམས་པར་སླ། . བོར་ན།
ག་: འོག་གི་གནད་དོན་ཚུ་ སྡེ་ཚན་ནང་ གོ་བསྡུར་གྱི་ཐོག་ལས་ དབྱེ་དཔྱད་འབད།
. ཕྱོགས་རིས་མེད་པར་དྲང་པོ་སྦེ་སྡོད་མི་ཚུ་གིས་ གཞན་གྱི་ཡོན་ཏན་ ག་དེ་སྦེ་ལེན་འོང་ག? དཔེ་
རེ་ཐོ་བཀོད་འབད།
. ཡོན་ཏན་འདི་ ལྷབ་ནི་ལུ་ལཱ་ཁག་ཡོད་རུང་ བརྗེད་ནི་འདི་འཇམ་ཟེརཝ་མས། སྟེ་ སློབ་དེབ་
ནང་ལས་ག་ དེ་སྦེ་འཐོནམ་ཅིག་ ག་ར་ཆ་ཚང་སྦེ་སེམས་ཁར་བཞག་ཚུགས་མི་འདིནི་ག་ཡང་མེད།
འ་ནེ་སྦེ་འབདཝ་ད་ ཡོན་ཏན་ཟེར་མི་འདི་ ག་ཅི་བཟུམ་ཅིག་ལུ་གོ་ནི་སྨོ?

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
. ལེགས་བཤད་  པའི་ནང་ དཔེ་ དལ་འགྲོ་མ་དེ་གིས་མེ་ཏོག་རྐྱངམ་ཅིག་མེན་པར་ འདམ་
དང་རག་རོ་ཡང་ འབག་སྲིད་པའི་ཁར་ ལེགས་བཤད་  པའི་ནང་ རལ་པ་ཅན་གྱི་ཆུ་དེ་གིས་
ཡང་ འདམ་གྱི་སྙིགས་མ་རྐྱངམ་ཅིག་མེན་པར་ མེ་ཏོག་ཡང་འབག་སྲིད་པས། ཨིན་རུང་ དཔེ་
དེ་སྦེ་བཞག་དགོ་མི་འདི་ ག་ཅི་སྦེ་འོང་ནི་མས་གོ?
. དཀའ་སྤྱད་ཁུར་དུ་ཁྱེར་ནུས་པའི། །བྱ་བ་གང་ཡང་དཀའ་བ་མེད།། ཟེར་མི་ལེགས་བཤད་ཀྱི་གོ་
དོན་དང་འཁྲིལ་བའི་དཔེ་གཞན་ཅིག་འཚོལ་ཏེ་བྲིས།
 འགྲོས་ཀྱིས་སྦེ་འབད་དགོཔ།
རྒྱུན་ཆགས་བརྩོན་པ་མ་བཏང་ན། །བགས་ཀྱིས་བསྒྲུབ་ན་ཅི་ཡང་འགྲུབ།།
ཆུ་བོ་དལ་གྱིས་འབབ་པ་ཡིས། །ཡངས་པའི་ས་ཆེན་བསྐོར་ནས་འགྲོ།།
མིང་ཚིག་གོ་དོན།
བགས་ཀྱིས= འགྲོས་ཀྱིས་སྦེ།
ཅི་ཡང་འགྲུབ་=ག་ཅི་ཡང་འགྲུབ།
དལ་གྱིས་འབབ་=འགྲོས་ཀྱིས་སྦེ་འབབ།
ལཱ་དེ་ཚུ་ དུས་ཡུན་ཐུང་ཀུ་ཅིག་ལུ་འགྲུབ་ནི་གི་རེ་བ་མ་བསྐྱེད་པར་ དུས་རྒྱུན་དུ་ བརྩོན་འགྲུས་ལྷོད་ཡངས་མ་གཏང་
པར་ འགྲོས་ཀྱིས་སྦེ་འབད་བ་ཅིན་ ག་ཅི་ཨིན་རུང་འགྲུབ་ཚུགསཔ་ཨིན། དཔྱེ་འབད་བ་ཅིན། ཆུ་ཆེན་དེ་ཚུ་འགྲོས་ཀྱིས་
སྦེ་ བབས་ཏེ་འགྱོཝ་ད་ལུ་ ཡངས་ཤིང་རྒྱ་ཆེ་བའི་ ས་གཞི་ཆེན་པོ་འདི་ཡང་བསྐོར་ཏེ་འགྱོ་ཚུགས་དོ་བཟུམ་ཅིག་ཨིན།།
 ལཱ་ག་ཅི་འབད་རུང་བརྟགས་ཤིང་དཔྱད་དེ་འབད་དགོཔ།
མཁས་པས་བདེན་རྫུན་བརྟགས་ནས་བྱེད། །བླུན་པོ་གྲགས་པའི་རྗེས་སུ་འཇུག།
ཆུ་ནང་ཅལ་གྱི་སྒྲ་གྲགས་པས། །གཅན་གཟན་རི་དྭགས་ཕལ་ཆེར་བྲོས།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
མིང་ཚིག་གོ་དོན།
བླུན་པོ = མནོ་བསམ་གཏང་མ་ཤེསཔ། གྲགས་པ་ = གཞན་གྱིས་སླབ་པའི་གཏམ།
རྗེས་སུ་འཇུག་པ་ = དེའི་མཐུན་ཕྱོགས་འབད་ནི།
མཁས་པ་ཅིག་ཨིན་པ་ཅིན་ ལཱ་ག་ཅི་འབད་རུང་ བདེན་རྫུན་བརྟགས་ཤིང་དཔྱད་དེ་འབདཝ་ཨིན། མནོ་བསམ་གཏང་མ་
ཤེས་པའི་ བླུན་པོ་དེ་ཚུ་གིས་ གཞན་གྱིས་སླབ་པའི་ཁ་ལུ་ཉན་ཏེ་ བརྟགས་ཤིང་ག་ནི་ཡང་མ་དཔྱད་པར་ འབདཝ་
ཨིན། དཔྱེ་འབད་བ་ཅིན། ཆུ་ནང་ཤིང་འབྲས་བུད་བའི་སྒྲ་སྐད་ “ཅལ་” ཟེར་མི་ཅིག་ལུ་བརྟེན་ཏེ་ རི་བོང་ཅིག་
འདྲོག་བྱེལ་འཐབ་ཞིནམ་ལས་ རི་དྭགས་གཞན་ལུ་སླབ་ད་ དེ་ཚུ་ཡང་འདྲོག་བྱེལ་འཐབ་ལས་བརྟེན་ཏེ་ བྱོག་སྟེ་
འགྱོ་བའི་ གཏམ་རྒྱུད་བཟུམ་ཅིག་ཨིན།
 གྲོགས་བཟང་ངན་གྱི་སྐྱོན་ཡོན།
འགྲོགས་ན་ལེགས་སྤོད་འཕེལ་འགྲིབ་ལས། །དགེ་དང་སྡིག་པའི་གྲོགས་གྱུར་ཏེ།།
དྭངས་བསིལ་འདྲ་ཡང་ཕན་གནོད་ལས། །སན་གྱི་ཆུ་དང་དུག་ཆུར་འཇོག།
མིང་ཚིག་གོ་དོན།
འགྲོགས་ = གཅིག་ཁར་འབྲེལ་བ་འཐབ་ནི། ལེགས་སྤྱོད་ = སྤྱོད་ལམ་བཟངམོ།
ཆ་རོགས་ཚུ་དང་གཅིག་ཁར་ འབྲེལ་བ་འཐབ་སྟེ་སྡོདཔ་ད་ ཆ་རོགས་དེ་གི་ལེགས་སྤྱོད་གོང་དུ་འཕེལ་བ་ཅིན་ དེ་ལས་
བརྟེན་ཏེ་ རང་གི་སྤྱོད་ལམ་ཡང་ གོང་འཕེལ་འགྱོ་ནི་དེ་གིས་ ཆ་རོགས་དེ་ རང་གི་དགེ་བའི་གྲོགས་ལུ་འགྱུར་ནི་
དང་། ཁོ་གི་སྤྱོད་བཟང་དེ་ མར་འགྲིབ་སྟེ་འགྱོ་བ་ཅིན་ རང་ལུ་གནོད་ནི་དེ་གིས་ སྡིག་པའི་གྲོགས་ལུ་ འགྱུརཝ་
ཨིན། དཔྱེ་འབད་བ་ཅིན། ཆུ་གཉིས་ དྭངས་འཕྲོས་འཕྲོས་དང་ བསིལ་ཏོང་ཏོ་ཨིནམ་འདྲ་རུང་། གཞན་ལུ་ཕན་
གནོད་ལུ་བརྟེན་ཏེ་ ཕན་མི་ལུ་སྨན་ཆུ་ཟེར་བཞག་ནི་དང་། གནོད་མི་ལུ་ དུག་ཆུ་ཟེར་བཞགཔ་ཨིན།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
 མཐོང་རྒྱ་ཆུང་བའི་སྐྱོན།
ཡངས་པའི་རྒྱལ་ཁམས་མ་བསྐོར་བའི། །སྐྱེ་བོ་བླུན་པོ་རང་མཐོང་ཆེ།།
ཁྲོན་པའི་ཆུ་ལ་འགྱིང་བ་ཡི། །རུས་སལ་རྒྱ་མཚོའི་གཏམ་གྱིས་ཤི།
མིང་ཚིག་གོ་དོན།
ཡངས་པའི་རྒྱལ་ཁམས་ = རྒྱལ་ཁབ་སྦོམ། རང་མཐོང་ཆེ་བ་ = རང་ར་ཨིན་མནོ་ནི།
འགྱིང་བ་ = དཔའ་ཉམས་སྟོན་ཏེ་སྡོད་ནི།
ཡངས་ཤིང་རྒྱ་ཆེ་བའི་ རྒྱལ་ཁམས་བསྐོར་ཏེ་མ་འགྱོ་བའི་ སྐྱེ་བོ་བླུན་པོ་དེ་ཚུ་ རང་ར་ཨིན་ཟེར་མནོ་སྟེ་སྡོདཔ་ཨིན།
དཔྱེ་འབད་བ་ཅིན། ཆུ་རྫིང་ཆུང་ཀུ་ནང་སྡོད་མི་ རུས་སྦལ་དེ་ཚུ་ རང་གི་སྡོད་གནས་དེ་ར་སྦོམ་མནོ་སྟེ་སྡོད་པའི་སྐབས་
ལུ་ རྒྱ་མཚོ་སྦོམ་གྱི་ལོ་རྒྱུས་གོ་ཏེ་ བལྟ་བར་སོངམ་ད་ དོན་ཧིང་གག་སྟེ་ཤི་དོ་བཟུམ་ཅིག་ཨིན།
འབྲེལ་ཡོད་གཏམ་རྒྱུད།
ཧེ་མ་ ཆུའི་རྫིང་ཆུང་ཀུ་ཅིག་ནང་ རུས་སྦལ་ཅིག་སྡོད་དོ་ཡོདཔ་ཨིན་མས། ཁོ་ག་ཏེ་ཡང་མ་ལྷོདཔ་ལས། ཁོ་གི་རྫིང་
འདི་ལས་སྦོམ་ཅིག་ ག་ཏེ་ཡང་མི་འོང་ཟེར་མནོ་སྟེ་ དཔའ་རྔམ་བཙོང་སྟེ་སྡོད་པའི་བར་ན་ར། རྒྱ་མཚོ་ཆེན་མོའི་ནང་
ལས་འོང་མི་ རུས་སྦལ་ཅིག་དང་ཕྱད་དེ་ ཁོང་གཉིས་བློ་བོ་རྐྱབ་སྟེ་སྡོད་ནུག དེ་ལས་རྒྱ་མཚོའི་རུས་སྦལ་གྱིས་ ཁོ་
རའི་སྡོད་གནས་རྒྱ་མཚོ་དེ་གི་ལོ་རྒྱུས་སླབ་ད་ རྫིང་གི་རུས་སྦལ་ཡིད་མ་ཆེས་བར། རྒྱ་མཚོ་སྦོམ་ཟེར་རུང་ ངེ་གི་རྫིང་
དེ་གི་དཔྱ་གཅིག་འབད་རུང་ ཡང་ན་དཔྱ་གཉིས་དེ་ཅིག་ལས་བརྒལ་ཏེ་ མི་འོང་ཟེར་སླབ་ནུག།
དེ་ལས་ཁོང་གཉིས་མ་འཆམ་པར་ མཐའ་མར་རྒྱ་མཚོ་བལྟ་བར་སོངམ་ད། རྒྱ་མཚོའི་སྦོམ་ཆུང་ལུ་བལྟ་སྟེ་ ཁྲོན་པའི་
རུས་སྦལ་དེ་ དོན་ཧིང་གག་སྟེ་ཤི་སོངམ་ཨིན་མས།
 མི་ངན་ལུ་བཅོ་ཐབས་མེདཔ།
སྐྱེ་བོ་ངན་པ་བཅོས་ན་ཡང་། །རྐྱེན་དང་ཕྲད་ཚེ་རང་མདོག་སོན།།
ཆུ་ཀླུང་འོལ་ཁ་བསྒྱུར་བ་དེ། །བྲུབས་ཚེ་སྔར་གྱི་ལམ་དུ་འགྲོ།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
མིང་ཚིག་གོ་དོན།
རྐྱེན་དང་ཕྲད་ཚེ་ = རྒྱུ་རྐྱེན་འཛོམ་ད། རང་མདོག་སྟོན་ = རང་གི་རང་བཞིན་ངོ་མ་དེ་སྟོན་ནི། འོལ་ཁ་བསྒྱུར་
= ཆུ་འགྱོ་སའི་ཁ་ཕྱོགས་བསྒྱུར་ནི། བྲུབས་ = ཡར་འཕེལ་ནི།
སྐྱེ་བོ་གཤིས་རྒྱུད་ངན་པ་དེ་ཚུ་ལུ་ བཅོ་ཁ་རྐྱབ་སྟེ་ལེགས་ཤོམ་འགྱོ་རུང་ ནམ་ཅིག་ངན་པའི་རྒྱུ་རྐྱེན་འཛོམ་པའི་སྐབས་
ལུ་ ཧེ་མ་གི་རང་བཞིན་ག་ཨིན་མི་འདི་འཐོནམ་ཨིན། དཔྱེ་འབད་བ་ཅིན། གཙང་ཆུ་འགྱོ་སའི་ཁ་ཕྱོགས་ གཞན་
ཁར་བསྒྱུར་ཏེ་བཞག་མི་འདི་ ནམ་ཅིག་གཙང་ཆུ་ཁོ་ར་བྲེས་ཚེ་ ཧེ་མ་གི་ལམ་བདའ་སྟེ་ར་ འགྱོ་དོ་བཟུམ་ཅིག་ཨིན།
དྲི་བ།
ཀ་ སློབ་ཁང་དྲིས་ལན།
. ལཱ་ག་ཅི་ར་འབད་རུང་བརྟགས་ཤིང་དཔྱད་དེ་ ག་གིས་འབད་འོང་? དེ་མེན་པར་ རོགས་ཀྱིས་ག་
སླབ་ལུ་ ཡིད་ཆེས་མི་འདི་ག་སྨོ?
. ལེགས་བཤད་  པའི་ནང་ དཔེ་ སྨན་གྱི་ཆུ་དང་དུག་ཆུ་སྦེ་བཞག་སྟེ་ཡོད་མི་གི་ དོན་དག་
ངོ་མ་ག་ཅི་དང་ག་ཅི་སྨོ?
. གོང་གི་ལེགས་བཤད་ཚུ་ལས་ གྲོགས་རམ་དང་འཕྱདན་སྔོ་ བཙོད་དང་འཕྱདན་དམར། ཟེར་མི་
དཔྱེ་གཏམ་ དང་དོན་དག་ཆ་འདྲ་མི་འདི་ ག་དེ་སྨོ?
. མིག་ཏོ་བྱ་འཛིང་ས་ཡང་མ་མཐོང་པའི་མི། ཟེར་མི་དཔྱེ་གཏམ་དང་དོན་དག་ཅོག་འཐད་པའི་ལེགས་
བཤད་ཅིག་ གོང་ལུ་འདུག་ག? ཡོད་པ་ཅིན་ངོས་འཛིན་འབད།
ཁ་: འོག་གི་མིང་ཚིག་ཚུ་བཙུགས་ཏེ་ ཆོས་སྐད་ནང་ར་རྗོད་ཚིག་རེ་བྲིས།
. མཁས་པས། . བརྩོན་པ། . བརྟགས་ནས་བྱེད། . གཅན་གཟན། . ཕལ་ཆེར།
ག་: ཁྱིམ་ལཱ།
. ལེགས་བཤད་  པ་ལས་  པ་ཚུན་གྱི་ནང་ལས་ གཅིག་ལག་ལེན་འཐབ་སྟེ་ གསལ་
བཤད་ཐུང་ ཀུ་རེ་བྲིས།
. ལེགས་བཤད་ ཨང་  ལས་  གྱི་ནང་འཁོད་ འོག་གི་ལེགས་བཤད་ལུང་འདྲེན་དང་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
དཔྱེ་གཏམ་ཚུ་དང་དོན་དག་ཆ་འདྲ་བའི་ ལེགས་བཤད་ཚུ་དབྱེ་བ་དཔྱད་དེ་ ངོས་འཛིན་འབད།
ཀ་ གང་ཞིག་གསེར་གྱི་རི་ལ་གནས་ཙ་ན།། དེའི་འདབ་ཆགས་ཐམས་ཅད་གསེར་དུ་གྱུར།།
གང་ཞིག་དུག་གི་རི་ལ་གནས་པ་ན། །དེའི་འདབ་ཆགས་རྣམས་ནི་དུག་ཏུ་གྱུར།།
ཁ་ ལ་སྒོན་ཐེ་མ་བརྒལ། བྱེལ་གདང་རས་མ་གཤག།
ག་ བརྩོན་འགྲུས་ཅན་གྱིས་རི་རབ་ཐལ་བར་བརླག།
 སྐྱེས་བུ་དམ་པའི་མཛད་བྱ།
དམ་པ་རྣམས་ལ་གནོད་བྱས་ཀྱང་། །ཁྲོ་མེད་བཟོད་པས་བདེ་བར་གནས།།
བཙོ་ཡི་སྔགས་ཀྱིས་བཏབ་པའི་ཆུ། །འཁོལ་བཞིན་པ་ཡིས་བྲན་ཡང་བསིལ།།
མིང་ཚིག་གོ་དོན།
བཙོ་བའི་སྔགས་ = ཆུ་ཚན་འཁོལ་འཁོལཝ་ནང་རྐྱབ་ནི་གི་སྔགས། ཁྲོ་མེད་ = ཙིགཔ་བཟའ་ནི་མེདཔ།
འཁོལ་བཞིན་པ་ = འཁོལ་ཏེ་ཡོད་མི།
སྐྱེས་བུ་དམ་པ་དེ་ཚུ་ལུ་ གནོད་པ་བཀལ་ཏེ་འབད་རུང་ དམ་པ་དེ་ཚུ་ ཁོང་ཁྲོ་མེད་པར་བཟོད་པ་བསྒོམ་པའི་ཐོག་
ལས་ བདེ་ཏོག་ཏོ་སྦེ་བཞུགསཔ་མ་ཚད་ ད་རུང་རང་ལུ་ ཕན་ཡང་བཏགས་ཏེ་ གནངམ་ཨིན། དཔྱེ་འབད་བ་ཅིན།
བཙོ་སྔགས་རྐྱབ་རྐྱབ་པའི་ ཆུ་ཚན་ཁོལ་ཏེ་ཡོད་མི་འདི་གིས་ ནདཔ་ཚུ་ལུ་གཏོར་ཏེ་འབད་རུང་ ཚ་ནི་ཕར་ར་བཞག་
ཧེང་བཀལ་བསིལ་ཏོང་ཏོ་ འོང་དོ་བཟུམ་ཅིག་ཨིན།
 ངོ་ཚ་ཁྲེལ་མེད་ཀྱི་བྱ་སྤོད།
ཁྲེལ་མེད་རྣམས་ལ་ཕན་བཏགས་ཀྱང་། །བྱ་བ་ཟིན་ན་བརྗེད་པར་འགྱུར།།
ཆུ་ཡི་ཕ་རོལ་བརྒལ་བ་ན། །གྲུ་གཟིངས་ལྟསོ ་པ་མེད་པ་དོར།།
མིང་ཚིག་གོ་དོན།
བྱ་བ་ཟིན་པ་ = ལཱ་རྫོགས་ནི། ལྟོས་པ་མེད་པ་ = བལྟ་ར་མ་བལྟ་བར།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ངོ་ཚ་དང་ཁྲེལ་མེད་ཀྱི་མི་ལུ་ ཕན་པ་བཏགས་རུང་ ལཱ་དེ་རྫོགས་པའི་མཐའ་མར་ ཕན་བཏགས་མི་དེ་ བརྗེད་དེ་
འགྱོཝ་ཨིན། དཔྱེ་འབད་བ་ཅིན། ཆུའི་ཕ་ཀ་བརྒལ་ནི་ལུ་ གྲུ་དེ་མེད་ཐབས་མེདཔ་ཅིག་ཨིན་རུང་ ཆུ་བརྒལ་ཚརཝ་
ད་ གྲུ་དེ་ལུ་ལྟོས་དགོཔ་ག་ནི་ཡང་མེདཔ་ལས་ སེམས་ཁ་ལས་ བརྗེད་དེ་འགྱོ་དོ་བཟུམ་ཅིག་ཨིན།
 སྐྱེས་བུ་དམ་པ་ལུ་འགྱུར་ལྡོག་མེདཔ།
དམ་པ་མཐོ་དམན་འབྱོར་རྒུད་སོགས། །ཅིས་ཀྱང་རང་བཞིན་མི་འགྱུར་ཏེ།།
ཆུ་བོ་བསིལ་ལམ་ཚ་ན་ཡང་། །རླན་གྱི་རང་བཞིན་ག་ལ་འདོར།།
མིང་ཚིག་གོ་དོན།
འབྱོར་རྒུད་ = ཡར་འཕེལ་ནི་དང་མར་ཉམས་ནི། ཅིས་ཀྱང་ = ག་དེ་སྦེ་འབད་རུང་།
རླན་ = རློནམ།
སྐྱེས་བུ་དམ་པ་དེ་ཚུ་ གོ་ས་མཐོ་དམན་ག་ཏེ་བཞུགས་རུང་ འབྱོར་པ་དང་ལྡན་པ་དང་ འབྱོར་པ་ཉམས་ནི་ལ་སོགས་
པའི་ གནས་སྟངས་ག་ཅི་བཟུམ་ཅིག་བྱུང་སྟེ་འབད་རུང་། རང་གི་རང་བཞིན་དེ་ ནམ་ཡང་འགྱུར་བ་མེདཔ་སྦེ་
བཞུགསཔ་ཨིན། དཔྱེ་འབད་བ་ཅིན། ཆུ་དེ་ཚུ་ བསིལ་ཏོང་ཏོ་ཨིན་རུང་འདྲ་ ཚ་ཏོམ་ཡར་སོ་རུང་འདྲ་ ཆུ་རང་གི་
རང་བཞིན་དེ་ རློནམ་ཅིག་ཨིནམ་ལས་ དེ་ནམ་ཡང་འགྱུར་བ་མེད་པ་སྡོད་དོ་བཟུམ་ཅིག་ཨིན།
 རང་སྐྱོན་མཐོང་པར་ལཱ་ཁག་ཡོདཔ།
གཞན་གྱི་སྐྱོན་ཡོན་མཐོང་སླ་ཡང་། །རང་གི་སྤོད་ཚུལ་མཐོང་བར་དཀའ།།
མཚོ་ནང་ནམ་མཁའི་ཟླ་སྐར་ཀུན། །གསལ་ཡང་རང་གི་གཏིང་མི་མཐོང་།།
མིང་ཚིག་གོ་དོན།
སྤྱོད་ཚུལ་ = འབད་གཞག གསལ་ = མཐོང་ནི།
གཞན་གྱི་སྐྱོན་དང་ཡོན་ཏན་ཚུ་ ག་དེ་སྦེ་ཡོདཔ་ཨིན་ན་དེ་ མཐོངམ་འཇམ་ཏོང་ཏོ་ཨིན་རུང་ རང་གི་འབད་གཞག་འདི་
ག་དེ་སྦེ་འབད་དོ་ག་མཐོང་པར་ལཱ་ཁག་ཡོད། དཔྱེ་འབད་བ་ཅིན། མཚོ་ནང་ལུ་ གནམ་གྱི་ཟླ་བ་དང་ སྐརམ་ཚུ་ཁྲ་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ལམ་ལམ་སྦེ་མཐོང་རུང་ མཚོ་ཁོ་རང་གི་གཏིང་ ག་དེ་སྦེ་ཡོད་ག་ མཐོང་མི་ཚུགས་དོ་བཟུམ་ཅིག་ཨིན།
 ལཱ་ངནམ་གིས་ཕུགས་མ་བརྟནམ།
བསམ་ངན་གཡོ་སྒྱུ་ཆེ་དྲགས་ན། །ལམ་རྒྱུགས་འདྲ་ཡང་ཕུགས་སུ་འཕུང་།།
ཆུ་ཀླུང་གྱ་གྱུར་བགྲོད་པ་ཡང་། །བབས་ཀྱིན་ཐུར་ནས་ཐུར་དུ་འགྲོ།།
མིང་ཚིག་གོ་དོན།
ལམ་རྒྱུགས་ = ལམ་འགྲོ་འབྱུང་ནི། ཆུ་ཀླུང་ = གཙང་ཆུ། གྱ་གྱུ་ = ཡག་ཡོག།
བགྲོད་པ་ = འགྱོ་ནི། ཐུར་ནས་ཐུར་ = མ་ལས་མར།
བསམ་པ་ངན་པའི་ཐོག་ལས་ གཡོ་སྒྱུ་གི་ལཱ་དེ་ཚུ་ ཆེ་རང་ཆེ་དྲག་པ་ཅིན་ གནས་སྐབས་ཅིག་ བྱ་བ་ལམ་འགྲོ་
ལེགས་ཤོམ་འགྱོ་དོ་བཟུམ་ཚོར་རུང་ ཕུགས་ལུ་རང་ཉིད་འཕུང་བའི་གཞི་ཅིག་རང་ཨིན། དཔྱེ་འབད་བ་ཅིན། གཙང་
ཆུ་དེ་ཚུ་ཕར་དང་ཚུར་ ཡག་ཡོག་སྦེ་འགྱོ་ཡི་རང་ མཐའ་མར་གྱེན་ལུ་ལོག་མི་ཚུགས་པར་ མ་ལས་མར་ར་འགྱོ་དོ་
བཟུམ་ཅིག་ཨིན།
ཀ་ སློབ་ཁང་དྲིས་ལན།
. བཙོ་སྔགས་རྐྱབ་རྐྱབ་པའི་ཆུ་ཚན་ཁོལ་ཏེ་ཡོད་མི་དེ་ ནདཔ་གུ་གཏོར་རུང་ ཚ་ནི་མེན་པར་ བསིལ་
ཏོང་ཏོ་སྦེ་ཚོརཝ་ཨིན་ཟེར་མི་དེ་གིས་ དོན་དག་ངོ་མ་ག་ཅི་ལུ་བཞག་སྟེ་གསུངས་ནུག?
. སྐྱེས་བུ་དམ་པ་ཟེར་ མི་ཡ་རབས་དེ་ཚུ་ལུ་ ཏོག་གོ་ས་གི་མཐོ་དམན་དང་ རྒྱུ་ནོར་གྱི་ཁེ་རྒུད་ཚུ་
ག་དེ་སྦེ་ར་འགྱོ་རུང་ ཁོང་གི་རང་བཞིན་བཟང་པོ་དེ་ འགྱུར་བ་མི་འགྱོ་ཟེརཝ་མས། སྟེ་ གནད་
དོན་དེའི་དཔེ་ ག་ཅི་ལུ་བཞག་ནུག་གོ?
. གནས་སྐབས་ཅིག་ བྱ་བ་ལམ་འགྲོ་ལེགས་ཤོམ་འགྱོ་དོ་བཟུམ་ཚོར་རུང་ ཕུགས་ལུ་འཕུང་གི་གཞི་
ལུ་འགྱོ་ནི་ཨིན་མི་ལཱ་དེ་ ག་དེ་སྦེ་འབདཝ་ད་ཨིན་ཟེརཝ་སྨོ?
. ཐག་ཉེ་ན་མིག་གིས་རྫི་མ་མི་མཐོང་། ཟེར་མི་ལུང་འདྲེན་འདི་དང་ཆ་འདྲ་བའི་ལེགས་བཤད་ག་དེ་སྨོ?

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཁ་: འོག་གི་སྐད་ཀྱི་མིང་ཚིག་ཚུའི་ དོན་དག་རྫོང་ཁ་ནང་བྲིས།
. གནོད་བྱས་ཀྱང་། . བདེ་བར་གནས། . བྱ་བ་ཟིན་ན་ . ག་ལ་འདོར། . མཐོང་སླ་
ཡང་།
ག་: ཁྱིམ་ལཱ།
. ལེགས་བཤད་  པ་དང་འཁྲིལཝ་ད་ ཁྲེལ་དང་ངོ་ཚ་མེད་མི་ཚུ་གིས་ རང་དོན་དེ་ར་བསྒྲུབ་ཚར་
བའི་བསྒང་ལས་ བཀའ་དྲིན་བསམ་མི་ཤེས་ཟེར་ཨིན་མས། དེ་ལུ་ ཁྱོད་ཀྱིས་འབད་བ་ཅིན་བདེན་
པ་འདུག་ག? ཡོད་པ་ཅིན་ག་དེ་སྦེ? མེད་པ་ཅིན་ག་དེ་སྦེ? བསམ་འཆར་བྲིས།
. ལེགས་བཤད་ ཨང་  པ་ནང་ གཞན་གྱི་སྐྱོན་ཡོན་མཐོང་ནི་ལུ་ འཇམ་རུང་ རང་གི་སྤྱོད་
ཚུལ་ཚུ་མཐོང་པར་ལཱ་ཁག་ཡོད། ཟེར་བའི་སྐབས་ལུ་ མཐོང་ཆོས་སུ་གྱུར་པའི་ སྤྱོད་ལམ་ལུ་
ཤུགས་ཆེ་སུ་སྦེ་གོཝ་མས། སྟེ་ འདི་བ་ཡང་གལ་ཆེ་བའི་གནད་དོན་ མིག་མཐོང་ལག་གཟུང་ལུ་
མེད་མི་ རང་གིས་རང་ལུ་ཁོང་ཡིག་ལྷག་སྟེ་བལྟ་དགོཔ་ག་ཅི་ཡོདཔ་སྨོ? ག་དེ་སྦེ་བལྟ་ནི་སྨོ?
ཁུངས་བཀལ་ཏེ་བྲིས།
. ལེགས་བཤད་ཚུ་སློབ་སྦྱོང་འབདཝ་ད་ ཁེ་ཕན་ག་དེ་སྦེ་ར་འོང་ནི་མས? བསམ་འཆར་བཀོད།
 མ་འོངས་པའི་ཉེས་པ་ཧེ་མ་ལས་བཀག་དགོཔ།
དོན་ཆེན་ཐོག་ཏུ་མ་བབས་པའི། །དུས་ནས་ཐབས་དང་རིམ་གྲོ་བྱ།།
ཆུ་ལོན་སྔར་ནས་མ་བརྩིགས་ན། །བྲུབས་ནས་འལོ ་ཁ་བསྒྱུར་བར་དཀའ།།
མིང་ཚིག་གོ་དོན།
ཆུ་ལོན་ = ཆུ་བྱག། ཆུ་བཀག་ནི་གི་རྭ་བ། བྲུབས་ = ཡར་བྲེས་ནི། འོལ་ཁ་ = ཁ་ཕྱོགས།
ལེགསཔ་དང་ཉེས་པའི་ དོན་ཆེན་ག་ཅིབཟུམ་ཅིག་འབད་རུང་ དུས་ཐོག་ལུ་མ་འབབ་པའི་ཧེ་མ་ལས་ ཐབས་དང་རིམ་
གྲོ་ ག་ཅི་ཨིན་རུང་འབད་དགོཔ་ཨིན། མ་འབད་བ་ཅིན་ དུས་ཐོག་ལུ་འབབ་པའི་སྐབས་ལུ་ བཅོ་ཁ་རྐྱབ་ནི་ལཱ་ཁག་
ཡོད། དཔྱེ་འབད་བ་ཅིན། ཆུ་བྱག་ཧེ་མ་ལས་མ་བརྩིགས་པ་ཅིན་ གཙང་ཆུ་བྲེས་ཏེ་འོང་པའི་བསྒང་ལས་ ཁ་ཕྱོགས་
བསྒྱུར་ནི་དེ་ ལཱ་ཁག་ཡོད་དོ་བཟུམ་ཅིག་ཨིན།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
 གཞན་གྱི་འབྱོར་པ་ལུ་ མ་དགའཝ་བསྐྱེད་ནི་མེདཔ།
གཞན་ཕྱོགས་འབྱོར་པ་ལ་སང་བས། །རང་གི་བསོད་ནམས་ཉམས་པར་ཟད།།
ཆུ་ཀླུང་དྲག་པོར་མཆོངས་པ་ན། །བདག་ཉིད་འཆི་ཡི་དེར་མི་གནོད།།
མིང་ཚིག་གོ་དོན།
སྡང་ = མ་དགའཝ་བསྐྱེད་ནི། ཆུ་ཀླུང་དྲག་པོ་ = གཙང་ཆུ་སྦོམ་འདྲོག་སི་སི། ཟད་ = རྫོགས་ནི།
མི་གཞན་ལུ་འབྱོར་པ་ལོངས་སྤྱོད་འཐོབ་ད་ རང་གི་སེམས་ཀྱིས་བཟོད་མ་ཚུགས་པར་ མ་དགའཝ་བསྐྱེད་པ་ཅིན།
གཞན་ལུ་ག་ནི་ཡང་འབད་མ་ཚུགས་པར་ རང་གི་བསོད་ནམས་ཉམས་ནི་རྐྱངམ་གཅིག་ཨིན། དཔྱེ་འབད་བ་ཅིན།
གཙང་ཆུ་སྦོམ་འདྲོག་སི་སི་དེ་ཚུ་ནང་མཆོངས་པ་ཅིན་ རང་ཤི་ནི་མ་གཏོགས་ གཙང་ཆུ་དེ་ལུ་ག་ནི་ཡང་འབད་མི་ཚུགས་
དོ་བཟུམ་ཅིག་ཨིན།
 རྒྱུ་ནོར་ཡོད་རུང་བསོད་ནམས་གསག་དགོཔ།
འབྱོར་ལྡན་བསོད་ནམས་གསོག་དགོས་ཏེ། །བསོད་ནམས་ཉམས་ན་རྒུད་པ་སླ།།
ལྗོན་ཤིང་ཡལ་ག་རྒྱ་ཆེ་ཡང་། །ཆུ་དང་བྲལ་ན་བསྐམ་པར་འགྱུར།།
མིང་ཚིག་གོ་དོན།
འབྱོར་ལྡན་= རྒྱུ་ནོར་ཡོད་མི། རྒུད་པ་= མར་ཉམས་འགྱོ་ནི། སླ་= འཇམ། ཡལ་ག་= ཞལ་ལག།
རྒྱུ་ནོར་ལོངས་སྤྱོད་ཀྱི་འབྱོར་པ་དང་ལྡན་མི་ཚུ་ཡང་ ཡར་དཀོན་མཆོག་ལུ་མཆོད་པ་དང་ མར་ངན་སློང་ལུ་སྦྱིན་པ་གཏང་
ནི་ལ་སོགས་པའི་ཐོག་ལས་ བསོད་ནམས་གསག་དགོཔ་ཨིན། ག་དེམ་ཅིག་སྦེ་ བསོད་ནམས་ཉམས་སོཔ་བཟུམ་
ཅིག་འབད་བ་ཅིན་ མར་ཉམས་འགྱོ་ནི་ཡང་འཇམ་ཏོང་ཏོ་ཨིན། དཔྱེ་འབད་བ་ཅིན། ལྗོན་ཤིང་དེ་ཚུ་ ཞལ་ལག་དང་
འདབ་ལེ་རྒྱ་ཆེ་དྲགས་སྦེ་ཡོད་རུང་ ཆུ་དང་ཁ་འབྱལ་བ་ཅིན་ སྐམ་སྟེ་འགྱོ་དོ་བཟུམ་ཅིག་ཨིན།
 བམ་བསྟེན་དགོཔ།
ཆོས་ཀྱི་ལམ་དུ་འཇུག་པ་ལ། །ཐོག་མར་དགེ་བའི་བཤེས་གཉེན་བསྟེན།།
རྒྱུ་མཚོར་འགྲོ་འདོད་བྱ་བའི་འགོ །དེད་དཔོན་མཁས་པ་བསྟེན་པ་བཞིན།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
མིང་ཚིག་གོ་དོན།
བྱ་བའི་འགོ་ = ལཱ་གི་འགོ་དང་པ། དེད་དཔོན་ = གྲུ་དཔོན།
ཆོས་ཀྱི་ལམ་ལུ་འཇུག་ནི་ལུ་ དང་པ་ར་ སློབ་དཔོན་དགེ་བའི་བཤེས་གཉེན་བསྟེན་དགོཔ་ཨིན། དཔྱེ་འབད་བ་ཅིན།
རྒྱ་མཚོ་ནང་འགྱོ་དགོ་མནོ་བ་ཅིན་ ལཱ་གི་འགོ་དང་པ་ར་ གྲུ་དཔོན་མཁསཔ་ཅིག་ འཚོལ་དོ་བཟུམ་ཅིག་ཨིན།
 ལས་འབྲས་ལུ་བརྩི་བསྲུང་འབད་དགོཔ།
མཆོག་གསུམ་བསྟེན་ན་དེ་ཡི་ཁྲིམས། །ལས་འབྲས་བང་དོར་འབད་པ་གཅེས།།
དེད་དཔོན་བསྟེན་ཀྱང་གྲུ་གཟིངས་སུ། །མི་སོད་དེ་ཉིད་ཇི་ལྟར་སྒྲོལ།།
མིང་ཚིག་གོ་དོན།
མཆོག་གསུམ་ = དཀོན་མཆོག་གསུམ། གཅེས་ = ཁག་ཆེཝ། དེད་དཔོན་ = གྲུ་དཔོན།
དཀོན་མཆོག་གསུམ་པོ་ལུ་ མགོན་སྐྱབས་འཚོལ་ཏེ་སྡོད་པ་ཅིན་ དེ་གི་ཆོས་ཁྲིམས་ ལས་འབྲས་བླང་དོར་ཚུ་ལུ་
འབད་བརྩོན་བསྐྱེད་དགོཔ་འདི་ ག་ནི་བ་ཁག་ཆེཝ་ཅིག་ཨིན། ལས་འབྲས་བླང་དོར་ཚུལ་བཞིན་དུ་མ་འབད་བ་ཅིན་
མཆོག་གསུམ་ལུ་བསྟེན་རུང་དོན་དག་མེད། དཔྱེ་འབད་བ་ཅིན། ཆུ་ཆེན་བརྒལ་ནི་གི་དོན་ལུ་ གྲུ་དཔོན་བསྟེན་ཏེ་འབད་
རུང་ གྲུ་ནང་མ་སྡོད་པ་ཅིན་ དོན་དག་མེད་དོ་བཟུམ་ཅིག་ཨིན།
དྲི་བ།
ཀ་ སློབ་ཁང་དྲིས་ལན།
. ཆུ་སྦོམ་ནང་མཆོངས་པ་ཅིན་ ག་ཅི་འབད་འོང་ཟེརཝ་སྨོ? དཔེ་དེ་གིས་དོན་དག་ངོ་མ་ག་ཅི་སྟོནམ་སྨོ?
. ཆུ་མ་འོངམ་ལས་གཡུར་བ་དང་ ནད་མ་འོངམ་ལས་རིམ་འགྲོ། ཟེར་བའི་དཔྱེ་གཏམ་དང་དོན་དག་ཆ་འདྲ་
བའི་ལེགས་བཤད་ག་དེ་སྨོ?
. རྒྱུ་ནོར་ལོངས་སྤྱོད་ཡོད་མི་ཚུ་ཡང་བསོད་ནམས་བསག་དགོ། དེ་སྦེ་མ་འབད་བ་ཅིན་ རྒུད་ཕོག་པ་ལུ་
འཇམ་ ཟེར་མི་དེ་ནང་ རྒྱུ་ནོར་ཡོད་མི་དེའི་དཔེ་ག་ཅི་ལུ་བཞག་ནུག? བསོད་ནམས་བསག་པའི་ལཱ་
གི་དཔེ་ག་ཅི་ བཞག་ནུག?
. དཀོན་མཆོག་གསུམ་ཟེརཝ་ད་ སངས་རྒྱས་ ཆོས་དང་དགེ་འདུན་  ཨིན་ཏེ་འབད་རུང་ སྐྱབས་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
འགྲོ་བགྱང་པའི་སྐབས་སུ་ བླ་མ་ལ་སྐྱབས་སུ་མཆི། ཟེར་འགོ་བཙུགས་ཏེ་བགྱང་དགོ་མི་དེའི་ཁུངས་ཅིག་
གོང་གི་ལེགས་བཤད་ནང་གསུངས་ནུག། འ་ནི་ལེགས་བཤད་དེ་ངོས་འཛིན་འབད་ཞིན་ན་ འགྲེལ་
བཤད་ཅིག་སླབ?
ཁ་: འོག་གི་མིང་ཚིག་ཚུ་གི་གོ་དོན་ རྫོང་ཁ་ནང་བྲིས།
. མཆོག་གསུམ། . ལས་འབྲས་བླང་དོར། . འཇུག་པ་ལ། . དགེ་བའི་བཤེས་གཉེན།
. བྱ་བའི་འགོ།
ག་: སྡེ་ཚན་གོ་བསྡུར་གྱི་སྦྱོང་ལཱ།
. ལེགས་བཤད་  པ་ལས་  པ་ཚུན་གྱི་ནང་ལས་ གཉིས་ལག་ལེན་འཐབ་སྟེ་ གསལ་
བཤད་ཐུང་ཀུ་རེ་བྲིས།
. ལེགས་བཤད་  ལས་  གྱི་ནང་འཁོད་ལུ་ཡོད་པའི་ལེགས་བཤད་ཚུ་དང་ཆ་འདྲ་བའི་ ལེགས་བཤད
འབད་རུང་ ཡང་ན་ དཔྱེ་གཏམ་འབད་རུང་  གྲོས་བསྡུར་གྱི་ཐོག་ལས་འཚོལ་ཏེ་བྲིས།
. གོང་གི་ལེགས་བཤད་  པོ་བློར་འཛིན་འབད་དེ་ གཅིག་གིས་གཅིག་ལུ་རྒྱུགས་བཀལ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཨ་ཞེ་སྣང་སའི་རྣམ་ཐར་
བཞུགས་སོ།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཨ་ཞེ་སྣང་སའི་རྣམ་ཐར་བཞུགས་སོ།།
༆ན་མོ་གུ་རུ་དེ་ཝ་ཌ་ཀི་ནི། ཐབས་མཁས་ཐུགས་རྗེས་ཤཱཀྱའི་རིགས་འཁྲུངས་ཤིང་། །གཞན་གྱིས་མི་ཐུབ་བདུད་ཀྱི་
དཔུང་འཇོམས་པ། །གསེར་གྱི་ལྷུན་པོ་ལྟ་བུར་བརྗིད་པའི་སྐུ། །ཤཱཀྱའི་རྒྱལ་པོ་དེ་ལ་ཕྱག་འཚལ་ལོ། །པོ་ཏ་ལ་ཡི་གནས་
མཆོག་ནས། །ཏཱཾ་ཡིག་ལྗང་ཁུ་ལས་འཁྲུངས་ཤིང་། །ཏཱཾ་ཡིག་འོད་ཀྱིས་འགྲོ་བ་སྒྲོལ། །སྒྲོལ་མ་ཡུམ་ལ་ཕྱག་འཚལ་ལོ།།
ལྷ་ཡི་སྐད་དང་ཀླུ་དང་གནོད་སྦྱིན་སྐད། །དྲི་ཟ་དག་དང་མི་ཡི་སྐད་རྣམས་དང་། །འགྲོ་བ་ཀུན་གྱི་སྒྲ་རྣམས་ཇི་ཙམ་བར།།
ཐམས་ཅད་སྐད་དུ་བདག་གིས་ཆོས་བསན་ཏོ།།
དོན་ཚན་དང་པ།
སྐུ་འཁྲུངས་ཞིནམ་ལས་ ཡབ་ཡུམ་གཉིས་ལུ་ཕྱག་ཞུ་བའི་མཛད་པ།
༉ འདི་ཡང་ སྔོན་བོད་གངས་ཅན་གྱི་ལྗོངས་ལུ་ སྟོད་མངའ་རིས་སྐོར་གསུམ། སྨད་མདོ་ཁམས་སྒང་དྲུག། བར་
དབུས་གཙང་རུ་བཞི། ཟེར་ས་ལུ་ ལྗང་ཕད་ཁུར་ཟེར་ གཡུས་ཅིག་ཡོདཔ་
ཨིན་པས། དེ་ན་ ཡབ་ཀུན་བཟང་བདེ་ཆེན་དང་། ཡུམ་མྱང་ཚ་གསལ་
སྒྲོན་ ཟེར་མི་གཉིས་ཡོདཔ་མས། ཡབ་ཡུམ་གཉིས་ཀྱིས་ཨ་རྟག་ར་ སེང་
ལྡེང་ནགས་ཀྱིས་སྒྲོལ་མའི་བསྟོད་པ་ ཉིན་མ་ཕྱི་རུ་ཟེར་མེད་པར་ གནང་སྟེ་
བཞུགསཔ་ལས་ སྒྲོལམ་འབུམ་ཕྲག་གཅིག་ལྷག་ཙམ་སོང་བའི་སྐབས་ལུ་
དེའི་མཐུ་དང་ནུས་པ་ལུ་བརྟེན་ཏེ་ ནུབམོ་ཅིག་ཡུམ་གྱི་རྨི་ལམ་ཡ་མཚན་ཆེ་
ཏོག་ཏོ་ ལེ་ཤ་ཅིག་ར་མཐོང་སྟེ་ དེ་ཚུ་ག་ར་ཡབ་ལུ་དེ་སྦེ་ཞུ་ནུག།
རྒྱལ་ཀུན་ཕྲིན་ལས་ལྷ་མོའི་སྐུར་བསྟན་མ། །སེང་ལྡེང་ནགས་ཀྱི་སྒྲོལ་མར་གུས་ཕྱག་འཚལ།།
ལས་ཀྱིས་བཀོད་པའི་ཚེ་གང་གཏན་གྱི་གྲོགས། །ཡབ་ཆེན་ཀུན་བཟང་བདེ་ཆེན་བདག་ལ་གསོན།།
ཁོ་མོས་མདངས་གསུམ་ཉལ་བའི་རྨི་ལམ་ལ། །ངོ་མཚར་ཆེ་བའི་ཁྱད་ཆོས་འདི་ལྟར་བྱུང་།།
གཡུ་ལོ་བཀོད་པའི་ཞིང་ཁམས་དམ་པ་ན། །དུང་ལོ་འབར་བའི་རིན་ཆེན་ཁྲི་སྟེང་ནས།།
འཇིགས་པ་ཀུན་སྐྱོབ་དུས་གསུམ་སངས་རྒྱས་མ། །རྒྱལ་ཡུམ་སྒྲོལ་མའི་ཐུགས་ཀའི་ཏཱཾ་ཡིག་ལས།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
འོད་འཕྲོས་བདག་གི་སྤྱི་བོ་ཚངས་བུ་ལ། །དབུ་མའི་ལམ་རྒྱུད་སྙིང་དབུས་ཐིམ་པ་རྨིས།།
བདག་གི་ལུས་ལ་མེ་ཏོག་པདྨ་སྐྱེས། །པད་སྡོང་དེ་ལས་མཁའ་འགྲོས་མཆོད་པ་རྨིས།།
ཕྱོགས་མཚམས་ཀུན་ནས་བུང་བའི་ཚོགས་འདུས་ནས། །པདྨའི་ཟེའུ་འབྲུའི་བཅུད་ཀྱིས་ཚིམས་པ་རྨིས།།
རྨི་ལམ་དེ་འདྲ་བཟང་པོ་ལོས་ཀྱང་ཡིན། །རྨི་ལམ་དོན་འབྲས་ཡབ་ཀྱིས་གསུང་དུ་གསོལ།།
ཟེར་ དེ་སྦེ་ཞུཝ་ད་ ཡབ་གནམ་མེད་ས་མེད་ཐུགས་དགྱེས་ཏེ་ ཡུམ་ལུ་ ལན་དེ་སྦེ་གསུངས་ནུག།
ཚེ་རབས་ཀུན་གྱི་གཏན་གྲོགས་བཞིན་བཟང་མ། །ཡུམ་ཆེན་མྱང་ཚ་གསལ་སྒྲོན་བདག་ལ་ཉོན།།
རྨི་ལམ་མི་བདེན་འཁྲུལ་པ་ཡིན་མོད་ཀྱང་། །ད་རེས་འདི་ནི་མ་འོངས་ལུང་བསྟན་ཡིན།།
རྗེ་བཙུན་སྒྲོལ་མའི་ཐུགས་ཀྱི་ཏཱཾ་ཡིག་ལས། །འོད་ཟེར་ཁྱོད་ཀྱི་སྙིང་དབུས་ཐིམ་པ་དེ།།
དུས་གསུམ་སངས་རྒྱས་ཀུན་གྱི་ཕྲིན་ལས་མ། །སྒྲོལ་མའི་བྱིན་རླབས་སྙིང་ལ་ཞུགས་པའི་རྟགས།།
ཁྱོད་ལུས་མེ་ཏོག་པདྨ་སྐྱེས་པ་དེ། །མཁའ་འགྲོ་ཀུན་གྱི་གཙོ་མོ་ཡིན་པའི་རྟགས།།
ཕྱོགས་མཚམས་ཀུན་ནས་བུང་བའི་ཚོགས་འདུས་པར། །མངར་བའི་ཟེའུ་འབྲུ་རོ་བཅུད་སྟེར་བ་དེ།།
དག་དང་མ་དག་གདུལ་བྱའི་ཚོགས་རྣམས་ལ། །ལུས་ངག་ཡིད་གསུམ་འགྲོ་དོན་མཛད་པའི་རྟགས།།
ན་གཞོན་སོ་དཀར་དུས་སུ་བུད་མེད་ཞིག །འཁྲུངས་ནས་བུ་ལས་ལྷག་པར་ཡོངས་ངེས་པས།།
ཕྱོགས་རྣམས་ཀུན་ཏུ་རིམ་གྲོ་སྒྲུབས་པར་མཛོད། །རྨི་ལམ་བཟང་ངོ་མྱང་ཚ་གསལ་སྒྲོན་མ།།
བློ་སེམས་བདེ་འོ་ཀུན་བཟང་བདེ་ཆེན་ང་།།
ཟེར་གསུངས་ཏེ། ཡར་དཀོན་མཆོག་ལུ་མཆོད་པ། མར་ངན་སློང་ལུ་སྦྱིན་པ། བར་འཕགས་པ་དགེ་འདུན་པ་
ལུ་ ཞབས་ཏོག་བསྙེན་བཀུར་དང་བཅསཔ་སྦེ་ དགེ་བ་རྒྱ་ཆེར་བསྒྲུབས་གནང་པའི་མཐུ་སྟོབས་ལས་ ས་ཕོ་རྟའི་ལོ།
སྤྲེལ་གྱི་ཟླཝ། ཡར་ངོ་ མཁའ་འགྲོ་མ་ཚུ་འདུ་བའི་ དུས་བཟང་། ཚེས་ ། རེས་གཟའ་ཕུར་བུ་དང་ རྒྱུ་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སྐར་རྒྱལ་གཉིས་འཛོམས་པའི་ གྲུབ་སྦྱོར་གྱི་ཉིན་མ་ལུ་སྐུ་འཁྲུངས་ནུག། སྐུ་འཁྲུངསམ་ཅིག་ ཡུམ་གྱི་ཨོམ་ལས་
ཕུད་གནམ་ཁར་གཏོར་བཞིན་དུ་ ཕྱག་གཉིས་ཐལ་མོ་སྦྱར་ཏེ་ དེ་སྦེ་གསུངས་ནུག།
དུས་གསུམ་རྒྱལ་བ་སྐྱེས་པའི་ཡུམ་མཆོག་མ། །རྗེ་བཙུན་སྒྲོལ་མར་མཆོད་ཅིང་ཕྱག་ཀྱང་འཚལ། །
ང་ནི་འགྲོ་བའི་དོན་དུ་སྣང་བ་ཡིན། །ས་སྟེང་འདི་ན་བཀྲ་ཤིས་བདེ་ལེགས་ཤོག །
ཕྲིན་ལས་འོད་ཟེར་ཕྱོགས་ཀུན་སྤྲོས་ནས་ཀྱང་། །འགྲོ་བ་འབུམ་ཕྲག་ཆོས་ལ་འགོད་ནུས་ཤོག །
ཟེར་གསུངས་ནུག། དེ་ཡང་ སྣང་ས་འོད་འབུམ་འདི་ སྤྱིར་འགྲོ་བ་སེམས་ཅན་ཐམས་ཅད་ཀྱི་དོན་ལུ་ སྣང་བའམ་
བྱོནམ་ཨིན། དེ་གིས་ ས་སྟེང་འཛམ་བུ་གླིང་འདི་ནང་ མཛད་པ་ཕྲིན་ལས་ དཔེ་ཉི་མའི་འོད་ཟེར་དང་འདྲ་བ་འདི་
ཕྱོགས་ཀུན་ལུ་ཁྱབ་སྟེ་ སེམས་ཅན་འབུམ་ཕྲག་གི་ བློ་སེམས་ཆོས་ལུ་བསྐུལ་ཚུགས་བཅུག་ཅིག། ཟེར་བའི་སྨོན་
ལམ་བཏབ་པ་ལས་བརྟེན་ སྲསམོ་དེ་གི་མཚན་ཡང་ གོང་གི་ཚིགས་བཅད་དེ་ཚུ་བསྡུས་ཏེ་ བུམོ་སྣང་ས་འོད་འབུམ་
ཟེར་ གཡུས་ཁ་གི་མི་ག་ར་གིས་ མགྲིན་གཅིག་གི་ཐོག་ལུ་ མཚན་དེ་སྦེ་གསོལ་ནུག། ཨ་ལོ་གཞན་གྱི་ལོ་སྐྱེད་
ལས་ སྣང་སའི་ཟླ་སྐྱེད་ཆེ། གཞན་གྱི་ཟླ་སྐྱེད་ལས་ བུམོ་སྣང་སའི་ཞག་སྐྱེད་ཆེཝ་མ་ཚད་ སྐུ་གཟུགས་འཇའ་རིསམོ།
ཐུགས་རྒྱུད་ཞི་ཞིང་འཇམ་པ་ མིའི་བུམོ་དང་མི་འདྲ་བར་ལྷའི་སྲསམོ་ བཟུམ་ཅིག་བྱུངམ་ལས་བརྟེན་ཏེ་ ཡབ་ཡུམ་
གཉིས་ཡང་ གནམ་མེད་ས་མེད་ཐུགས་མཉེས་ཏེ་ སྲསམོ་དེ་གི་སྐུ་གསུང་ཐུགས་ལུ་ བསྟོད་པ་ནེ་སྦེ་ཕུལ་ནུག།
ཕ་བཟང་གི་བུ་མོ་རིགས་བཟང་མ། །མ་བཟང་གི་བུ་མོ་བཞིན་བཟང་མ། །
བུ་མོ་སྣང་ས་འོད་འབུམ་ཚུར་ལ་གསོན། །མཐོང་བ་ཙམ་གྱིས་མིག་ལ་དགའ་སྟེར་བས། །
གཟུགས་མཛེས་ལྷ་མོའི་སྐུ་ལ་བདག་བསྟོད་དོ། །ཀ་ལ་པིང་ཀ་འཇོལ་མོ་ཁུ་བྱུག་སོགས། །
ཀུན་གྱིས་འགྲན་ཟླ་མི་ནུས་ཚངས་པའི་དབྱངས། །ཐོས་པ་ཙམ་གྱིས་རྣ་བར་དགའ་སྟེར་བ། །
རབ་སྙན་སྣང་སའི་གསུང་ལ་བདག་བསྟོད་དོ། །དྲན་པ་ཙམ་གྱིས་ཡིད་ལ་དགའ་སྟེར་བ། །
བུ་མོ་སྣང་སའི་ཐུགས་ལ་བདག་བསྟོད་དོ། །མགྲིན་བཟང་བོང་བུའི་རིགས་ལ་སྨུག་ཆུང་དྲེལ། །
གླང་རྒན་རོག་པོའི་རྒྱུད་ལ་ཁྱུང་དཀར་མཛོ། །བདག་ཅག་ཕ་མ་རྒན་འཁོགས་གཉིས་པོ་ལས། །

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ལྷ་མོ་ཁྱོད་འདྲ་འཁྲུངས་པ་ངོ་མཚར་ཆེ། །
ཟེར་ཞུཝ་ད་ བུ་མོ་སྣང་ས་གིས་ ཡབ་ཡུམ་གཉིས་ལུ་ ལན་དེ་སྦེ་གསུངས་ནུག།
དུས་གསུམ་རྒྱལ་ཀུན་སྐྱེས་པའི་ཕྲིན་ལས་མ། །བཅོམ་ལྡན་འཕགས་མ་སྒྲོལ་མར་ཕྱག་འཚལ་ལོ། །
ཚུར་ལ་གསོན་དང་བུ་མོའི་ཡབ་ཡུམ་གཉིས། །བུ་མོ་སྣང་ས་བདག་ལ་གསན་པར་ཞུ། །
བུ་མོ་བདག་ལ་ཕ་མ་ལོས་ཀྱང་ཡོད། །ཡོད་པས་མི་ཆོག་ཕྱི་ནང་གསང་གསུམ་ཡོད། །
ཕྱི་ཡི་ཡབ་ནི་ཀུན་བཟང་བདེ་ཆེན་ཡིན། །ཡུམ་ནི་དྲིན་ཆེན་མྱང་ཚ་གསལ་སྒྲོན་ཡིན། །
ནང་གི་ཡབ་ནི་སྤྱན་རས་གཟིགས་དབང་ཡིན། །ཡུམ་ནི་རྗེ་བཙུན་སྒྲོལ་མ་དཀར་སྔོན་ཡིན། །
གསང་བའི་ཡབ་ནི་ཐེག་མཆོག་བདེ་ཆེན་དང་། །ཡུམ་ནི་ཤེས་རབ་གསལ་ཞིང་སྟོང་པ་ཡིན། །
ཕྱི་ནང་གསང་བའི་ཡབ་ཡུམ་ཐམས་ཅད་ལ། །བདེ་སྟོང་ཟུང་འཇུག་ངང་ནས་གུས་ཕྱག་འཚལ། །
ཟེར་ཡབ་དང་ཡུམ་ལུ་ བསྟོད་པ་དང་ཕྱག་ཕུལཝ་དང་གཅིག་ཁར་ ཉིན་མཚན་མེད་པར་ སྤྱན་རས་གཟིགས་ཀྱི་སྙིང་
པོ་ ཡི་གེ་དྲུག་མ་ མ་ཎི་དང་ སྒྲོལ་མ་དཀར་སྔོན་གྱི་བསྟོད་པ་ རྒྱུན་ཆད་མེད་པར་མཛད་དེ་ སྙིང་རྗེ། ཤེས་རབ།
བརྩོན་འགྲུས་གསུམ་ཆེ་བ་ལུ་ སྒྲིབ་པ། ཁེངས་པ། རྟོག་པ་ གསུམ་ཆུངམ་ལས་ ལྷ་ཆོས་མདོ་སྡེ་སྣོད་གསུམ་དང་
རྒྱུད་སྡེ་བཞིའི་དགོངས་དོན་ཚུ་ ཆ་མཉམ་ར་མཁྱེན་ཏེ། དེ་བཟུམ་གྱི་ འཇིག་རྟེན་གྱི་བྱ་བ་ཚུ་ལུ་ཡང་ དྲོ་པ་ལོངམ་
ད་ཧེ་མ་ ཕྱི་རུ་ཉལཝ་ད་རྟིང་མ་སྦེ། བཞེས་སྒོ་བཟོ་ནི་དང་ སྣམ་བུ་འཐག་ནི། ཞིང་ལཱ་འབད་ནི་ཚུ་ལུ་ བརྩོན་
འགྲུས་བསྐྱེད་དེ་ མཁས་དྲགས་གྱུར་སོཔ་ལས་ ལྗང་ཕད་ཁུར་གྱི་ ཁྱིམ་དེ་ ལོངས་སྤྱོད་དང་འབྱོར་པ་ ཕུན་སུམ་
ཚོགསཔ་དང་ལྡནམ་བྱུང་ནུག།
སྦྱོང་ལཱ།
- འོག་གི་ཆོས་སྐད་ཀྱི་མིང་ཚིག་ཚུའི་ གོ་དོན་རྫོང་ཁ་ནང་བྲིས།
- འཇིགས་པ། - ཚངས་བུ། - བུང་བ། - ངོ་མཚར། - འགྲན་ཟླ།
- སྟེར། - རྨིས། - སྙིང་དབུས། - གདུལ་བྱ།
- མདངས་གསུམ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
- ཡུམ་གྱིས་མནལ་ལམ་ནང་ལུ་ སྣང་ས་འོད་འབུམ་འཁྲུངས་ནིའི་རྟགས་མཚན་ ག་དེ་སྦེ་ར་་བྱུང་ནུག་གོ?
- རྟགས་མཚན་དེ་སྦེ་བྱུང་མི་ཚུ་ལུ་ ཡབ་ཀྱིས་ ག་དེ་སྦེ་ར་ ཚོད་དཔག་མཛད་གནང་ནུག་གོ?
- སྣང་ས་འཁྲུང་ནིའི་དོན་ལུ་ རིམ་གྲོ་ག་ཅི་ར་འབད་ནུག་གོ?
- ཁྱོད་ཀྱིས་ཡང་ སྣང་ས་འོད་འབུམ་འཁྲུངས་མི་ལུ་ བསྟོད་པའི་ཚིག་ཅིག་ ཚིགས་བཅད་དང་ཡང་ན་
ཚིག་ལྷུག་ནང་ལུ་བྲིས།
- ལོངས་སྤྱོད་དང་འབྱོར་པ་ ཕུན་སུམ་ཚོགསཔ་དང་ལྡན་དགོ་པ་ཅིན་ ག་ཅི་ར་འབད་དགོ་ནི་ཨིན་མས་གོ?
དོན་ཚན་གཉིས་པ།
འཇིག་རྟེན་གྱི་མི་ཚེ་སྐྱོང་དགོ་པའི་རྐྱེན་ དང་པ་འབྱུང་ཚུལ།
༉ དེ་ལས་ བུམོ་སྣང་ས་འོད་འབུམ་དེ་ དགུང་ལོ་ལྔ་གསུམ་བཅོ་ལྔ་དེམ་ཅིག་བཞེས་པའི་བསྒང་ལས་ བུམོ་དེ་གི་
གཟུགས་བྱད་ངོ་རིས་ལེགས་པའི་ གཏམ་སྙན་གྲགས་ཀྱིས་ བོད་དབུས་གཙང་དང་ དྭགས་པོ་ཀོང་པོ་ཚུ་གི་ ལུང་
ཕྱོགས་ག་ཏེ་ཡང་ཁྱབ་སོཔ་ལས་བརྟེན་ཏེ་ སྣང་ས་ལྷང་མི་ལེ་ཤ་བྱུང་ནུག།
ཨིན་རུང་ བུམོ་སྣང་ས་མོ་ར་ དམ་པའི་ལྷ་ཆོས་ཅིག་ར་འབད་ནི་ འབྱུང་པ་ཅིན་མནོཝ་མ་གཏོགས་ འཇིག་རྟེན་གྱི་
མནའ་མར་འགྱོ་ནིའི་ འདོད་པ་རྩ་ལས་ར་མེད་པའི་གུར་ ཡབ་ཡུམ་གཉིས་ལུ་ཡང་ སྲས་དང་སྲསམོ་གཞན་ག་ཡང་
མེདཔ་མ་ཚད། བུམོ་སྣང་ས་འདི་ བུ་བརྒྱ་ཡོདཔ་ལས་ལྷག་པའི་ ཆོས་དང་འཇིག་རྟེན་གཉིས་ཆ་ར་ མཁྱེན་རྒྱ་ཆེ་བའི་
སྟབས་ཀྱིས་ ལྷང་མི་འཐོན་ཚད་ག་ལུ་ཡང་མ་བྱིན་པར་ ཡབ་ཡུམ་གཉིས་ཀྱི་ རྒས་གཡོག་བརྒྱུགས་ཏེ་སྡོད་ནུག།
ནམ་ཅིག་གི་ཚེ་ རྒྱལ་རྩེ་རི་ནང་མཚོ་ཆེན་ལུ་ དཔོན་སྒྲ་ཆེན་པ་
ཟེར་མི་འདི་ གནམ་མེད་ས་མེད་སྐུ་དབང་ཆེ་དྲགས། མེ་ལས་
དབལ་ཚ་བ། ཆུ་ལས་རྦ་དྲག་པ། རྔ་མ་ལས་ཉག་ཕྲ་བ། རྒྱ་
གཡེར་ལས་ཁ་ཚ་བ། སྲན་མ་ལས་རྡོག་འགྲིལ་བ། བག་ཕྱེ་
ལས་རྩི་ཞིབ་པ་ཅིག་ བཞུགས་ཡོད་མི་དེ་ལུ་ གསང་ཡུམ་
བསོད་ནམས་རྒྱལ་མོ་ ཟེར་མི་ཅིག་ཡོདཔ་ཨིན་མས། ཁོང་
གཉིས་ལུ་སྲས་གྲགས་པ་བསམ་གྲུབ་དང་ སྲསམོ་སྙིད་མོ་ནེ་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཙོ་ ཟེར་སྲས་དང་སྲསམོ་གཉིས་འཁྲུངས་ཏེ། དུས་ཡུན་ལེ་ཤ་མ་སོང་པའི་བར་ན་ ཡུམ་བསོད་ནམས་རྒྱལ་མོ་འདི་
སྨན་བཅོས་རིམ་གྲོ་ག་ནི་གིས་ཡང་ མ་ཕན་པར་གཤགས་སོཔ་ལས་ ཡབ་སྲས་གཉིས་ཆ་ར་ལུ་བཙུན་མོ་མེད་པར་
བཞུགས་ཏེ་ ཡོདཔ་ཨིན་མས། དེ་ལས་ ཡབ་ཀྱི་ཐུགས་དགོངས་ལུ་ ངེའི་བུ་འདི་ལུ་ ཕམ་བཟང་པོའི་བུ་མོ་བཞིན་
བཟང་མ་ འཇའ་རིསམོ་ཅིག་མནའམ་སྦེ་ལེན་དགོ་པས། ཟེར་ ཐུགས་བསམ་བཞེས་ཏེ་ བཞུགས་ཡོད་པའི་དུས་
ལུ་ གཡུས་གནས་སྙིང་ ཟེར་སར་ གཟུངས་དྲུག་གི་ ལོ་དུས་ཀྱི་ལྟདམོ་བལྟ་ནི་དང་། ཁྲོམ་དབང་དང་ བྱིན་རླབས་
ཞུ་བར་ མི་རྒན་འཁོགས་ སྐྱ་དཀརཔོ་མན་ཆད་དང་། ན་ཚོད་གཞོནཔ་ སོ་དཀར་ཡན་ཆད། ཕོ་མོ་ག་ར་ འགྱོ་
ནིའི་ ལུགས་སྲོལ་ཡོདཔ་ལས་ དཔོན་སྒྲ་ཆེན་པ་ དཔོན་ གཡོག་ཚུ་ཡང་ རྒྱན་ཆ་དང་ན་བཟའ་ གཟབ་སྤྲོས་
རྡིག་སྟེ་གནས་སྙིང་གཟུང་དྲུག་གི་ ལོ་དུས་ཀྱི་ལྟདམོ་བལྟ་ནི་དང་ ཁྲོམ་དབང་གི་བྱིན་རླབས་ཞུ་བར་བྱོན་ནུག།
དེའི་བསྒང་ལུ་ བུམོ་སྣང་ས་འོད་འབུམ་ཡང་ སྔོན་མར་གནས་
སྙིང་གཟུང་དྲུག་གི་ལྟདམོ་བལྟ་བ་དང་། ཁྲོམ་དབང་གི་བྱིན་རླབས་
ཞུ་བར་ འགྱོ་མ་མྱོངམ་ལས་ འགྱོ་དགོ་མནོ་བའི་འདོད་པ་ཡོད་
པའི་ཁར་ སྐུ་གཟུགས་འཇའ་རིསམོ་ལུ་ རྒྱན་ཆ་དང་གོ་ལ་ཚུ་
ཕུན་སུམ་ཚོགསཔ་སྦེ་ ཡབ་ཡུམ་གཉིས་ཀྱིས་ཡང་ བུམོ་
སྣང་ས་ཁྲོམ་ཐོག་ཆོད་པའི་དོན་ལུ་ གཏང་ནིའི་འདོད་པ་བསྐྱེད་
དེ་ ཞལ་ཟླཝ་གི་དཀྱིལ་འཁོར་ཉ་གངམ་བཟུམ་དེ་དང་། དབུ་སྐྲ་སེལ་ལིང་ལྗང་པ་དང་འདྲཝ་ཡོད་མི་དེ་ཚུ་ ལེགས་
ཤོམ་འབད་འཁྱུ་བཅུག་སྟེ་ རྒྱན་ཆ་ གོ་ལ་ཚུ་ཕུན་སུམ་ཚོགསཔ་སྦེ་ གཟབ་སྤྲོས་རྡིག་སྟེ་ ག་ནི་བ་ལེགསཔ་
བཟོ་ཞིནམ་ལས་ གནས་སྙིང་ལྷ་ཁང་ནང་གི་སྐུ་གསུང་ཐུགས་རྟེན་ཚུ་ལུ་ མཆོད་པ་ཕུལ་ནིའི་ མཁོ་ཆས་དགོཔ་གི་
རིགས་དང་སྙན་དར། དེ་ལས་ བླམ་ལུ་དབང་ཡོན་ཕུལ་ནིའི་ འབུལ་བ་ཚུ་ག་ར་བསྒྲིགས་ཏེ་ བུམོ་དཔོན་གཡོག་
གཉིས་ཀྱི་ ཟ་འཐུང་གི་ཅ་ལ་ཚུ་ ལྷམ་ཚངམ་སྦེ་གཡོགམོ་འཛོམ་པ་སྐྱིད་ལུ་བཀལ་ཏེ་ སྣང་ས་དཔོན་གཡོག་
གཉིས་ཡང་ གནས་སྙིང་གཟུངས་དྲུག་གི་ལྟདམོ་དང་ ཁྲོམ་དབང་གི་དོན་ལུ་བྱོན་ནུག།
ལྷ་ཁང་ནང་ལྷོད་ཞིནམ་ལས་ བླམ་ལུ་འབུལ་བ་ཚུ་ཕུལ་ཏེ་དབང་ཞུ་ རྟེན་ཚུ་ལུ་ཡང་ཕྱག་དང་སྐོར་བ་ མཆོད་མེ་ཚུ་
ཕུལ་ནུག། དེ་ལས་ མཇུག་བསྡུ་སྦེ་ དུས་སྟོན་གར་འཆམ་གྱི་ལྟདམོ་བལྟ་བར་བྱོན་ཏེ། བུམོ་རོགས་ཚུ་དང་མཉམ་
གཅིག་ མི་ཁྲོམ་འཛོམས་སའི་སྦུག་ལུ་བཞུགས་ནུག། དེ་བསྒང་ རི་ནང་དཔོན་པོ་སྒྲ་ཆེན་པ་ དཔོན་གཡོག་ཚུ་ཡང་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
གནས་སྙིང་བླ་མའི་གཟིམ་ཅུང་ རབ་གསལ་ནང་ལས་མར་ འཆམ་གྱི་ལྟདམོ་གཟིགས་ཏེ་བཞུགས་པའི་བསྒང་། དཔོན་
སྒྲ་ཆེན་པ་དེནི་ གར་འཆམ་ལ་སོགས་པའི་ ལྟདམོ་གཞན་ལུ་མ་གཟིགས་པར་ བུམོ་སྣང་ས་ག་ཏེ་འགྱོཝ་ ག་ཏེ་
ཡོདཔ་ འདི་གི་རྟིང་བདའ་ སྤྱན་མ་ཡེངས་པར་གཟིགས་ཏེ་ ཐུགས་སེམས་རང་དབང་མེད་པར་ཤོར་སོ་ནུག།
དེ་འཕྲལ་ལས་ བློན་པོ་བསོད་ནམས་དཔལ་སྐྱེད་ ཟེར་མི་དེ་ལུ་ བཀའ་གནངམ་བཞིན་དུ། བློན་པོ་གིས་ཡང་ དེ་
འཕྲལ་ལས་ ཁྲོམ་མི་ལེ་ཤ་འཛོམས་པའི་སྦུག་ལས་ སྣང་ས་འོད་འབུམ་དེ་ བྱ་ཁྲ་གིས་ བྱི་ཅུང་བཟུང་འབག་དོ་
བཟུམ་དང་། རི་བོང་བྱ་གླག་གིས་འཐུ་འབག་འགྱོ་དོ་བཟུམ་སྦེ་འཁྱིད་སོང་སྟེ་ དཔོན་སྒྲ་ཆེན་པ་གི་ ཕྱག་གཡོནམ་
གིས་སྣང་སའི་ལགཔ་བཤེད་ ཕྱག་གཡསཔ་གིས་ ཆང་འཐུང་འཕྲོ་ཕོརཔ་གངམོ་དེ་ སྣང་ས་ལུ་སྤྲོདཔ་དང་གཅིག་
ཁར་ དེ་སྦེ་གསུངས་ནུག།
གཟུགས་མཛེས་སྒྲ་སྙན་དྲི་ཞིམ་རོ་མཆོག་མངར། །རེག་བྱ་འཇམ་པ་འདོད་ཡོན་ལྔ་ལྡན་ཁྱོད། །
ལྷ་ཀླུ་དྲི་ཟ་མི་སོགས་སུའི་བུ་མོ། །མ་གསང་དྲང་པོའི་གཏམ་ཞིག་ང་ལ་ཤོད། །
བུ་མོའི་ཕ་ཡི་མིང་ལ་ཇི་སྐད་ཟེར། །བུ་མོའི་མ་ཡི་མིང་ལ་ཇི་སྐད་ཟེར། །
བུ་མོ་ཁྱོད་རའི་མིང་ལ་ཇི་སྐད་ཟེར། །ཡུལ་དང་ཁྱིམ་གྱི་མིང་ལ་ཇི་སྐད་ཟེར། །
ང་ནི་མྱང་སྟོད་རི་ནང་ས་སྐྱོང་རྗེ། །དཔོན་པོ་སྒྲ་ཆེན་འབྲུག་ལྟར་གྲགས་པ་ང། །
ང་ཡི་རིགས་རྒྱུད་གྲགས་པ་བསམ་གྲུབ་དེ། །ཕྱི་ཡི་ལྕགས་རི་ནང་གི་ནོར་བུ་ཡིན། །
ཕོ་ལོ་དྲུག་གསུམ་བཅོ་བརྒྱད་བསླེབས་ནས་ཡོད། །ཁྱོད་ཀྱིས་དེ་ཡི་ཁྱིམ་ཐབ་མི་བྱེད་དམ། །
ཟེར་གསུངསམ་ཅིག་ བུམོ་སྣང་སའི་ཐུགས་ལུ་ ང་ བཟོ་བལྟ་འཇའ་རིསམོ་འབད་ སྐྱེས་མི་འདི་ དགྲ་ཨིན་པས།
རེ་བ་དམ་པའི་ཆོས་ འབད་ནི་གི་འདོད་པ་ག་དེ་ཡོད་རུང་ འོང་ནི་འཇིག་རྟེན་ཁྱིམ་ཐབ་ཅིག་ལས་ མི་འོང་ནི་འདྲ་བས་
ད་ག་དེ་སྦེ་འབདཝ་དྲག་ག? མནོ་སྟེ་གླུ་འདི་གསུངས་ནུག།
རྒྱལ་བའི་ཡུམ་མཆོག་རྗེ་བཙུན་སྒྲོལ་མ་ཡིས། །བུ་མོ་ཆོས་མེད་མ་ལ་ཐུགས་རྗེས་གཟིགས། །ཚུར་ལ་གསན་དང་དཔོན་
པོ་སྒྲ་ཆེན་ལགས། །བུ་མོ་སྣང་སའི་ཕྱོགས་ལ་སྙན་གསོན་དང་། །ང་ཡི་ཡུལ་ནི་མྱང་སྟོད་རྒྱལ་རྩེ་ཡིན། །ཡུལ་གྱི་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
མིང་ལ་ལྗང་གི་ཕད་ཁུར་ཟེར། །ཕའི་མིང་ལ་ཀུན་བཟང་བདེ་ཆེན་ཟེར། །ཨ་མའི་མིང་ལ་མྱང་ཚ་གསལ་སྒྲོན་ཟེར། །ང་
ཡི་མིང་ལ་སྣང་ས་འོད་འབུམ་ཟེར། །མི་ཁྱིམ་ཕལ་པ་ཅིག་གི་བུ་མོ་ཡིན། །དུག་ཤིང་སྟག་མ་ཁ་དོག་མཚར་ན་ཡང་།
།མཆོད་བཤམ་མཛེས་པའི་བུམ་རྒྱན་གང་ནས་ཡོང་། །དོ་ལོ་སྔོན་མོ་ཁ་དོག་མཚར་ན་ཡང་། །གྲུ་དམར་གཡུ་དང་མཐུན་
སྡེབས་ཅི་ལ་ཡོང་། །བྱིའུ་ཅོག་མོ་གཤོག་སྒྱུར་མཁས་ན་ཡང་། །ཐང་དཀར་རྒོད་འདྲའི་ནམ་འཕང་ཆོད་དོགས་མེད། །བུ་
མོ་སྣང་ས་སྐྱེས་འབྲས་ལེགས་ན་ཡང་། །མི་ཆེན་དཔོན་པོའི་བཙུན་མོ་གང་ནས་ཡོང་། །བུ་མོ་སྣང་ས་ཅིས་ཀྱང་གཏོང་
རོགས་མཛོད། །འོད་དེ་འབུམ་པ་མི་སྡོད་ཆོས་ལ་འགྲོ། །ཟེར་ཞུ་ནུག།
དེ་བསྒང་ བློན་པོ་བསོད་ནམས་དཔལ་སྐྱེད་དེ་གིས་ རྒྱལ་པོའི་བླ་གཡུ་མཐིང་ཁ་འོད་ཤར་མི་ དར་དམར་པོའི་ཐགཔ་
བཏགས་མི་དེ་དང་ མདའ་དར་སྣ་ལྔ་འབད་མི་ཅིག་ དཔོན་སྒྲ་ཆེན་པའི་ཕྱག་ལུ་ཕུལཝ་དང་གཅིག་ཁར་ འཇིག་རྟེན་
པའི་དཔྱེ་གཏམ་ལུ་ཡང་དེ་སྦེ་སླབ་ནི་ཡོད།
མི་དགའ་དགའ་དོག་བྱེད་པ་དེ། །ཕོ་གསར་དམག་ལ་འགྲོ་བའི་རྟགས། །
མི་སྡུག་སྡུག་དོག་བྱེད་པ་དེ། །མོ་གསར་བག་མར་འགྲོ་བའི་རྟགས། །
ཟེར་སླབ་ནི་ཡོད་དོ་བཟུམ་ཨིནམ་ལས་ བུམོ་འདི་གིས་ཡང་ འཇིག་རྟེན་པའི་ཁྱིམ་ཐབ་འབད་བར་ རྩ་ལས་ར་མི་
འགྱོ་ཟེར་སླབ་འོང་། སེམས་གདིང་ལསནི་དཔོན་གྱི་ཐུགས་དང་ལྡན་པ་ཅིན། འགྱོ་དགོ་མནོཝ་ཡོད་དེ་འབད་རུང་། རང་
མི་དམངས་འཛོམས་སར་ མི་འགྱོ་ཟེར་ལོས་སླབ་འོང་། འདི་བ་འདི་ གཡུ་རྒྱན་མདའ་དར་བཙུགས་ཏེ་ འཕྲལ་ར་
ཐག་བཅད་དེ་གནང་པ་ཅིན་ མི་བཏུབ་ག? ཟེར་ཞུཝ་ད། དེ་ལས་ དཔོན་སྒྲ་ཆེན་པ་གིས་ཡང་ གཏམ་འདི་བདེན་
པས་ཟེར་ དོ་རུང་ཡང་སྣང་ས་ལུ་ དེ་སྦེ་གསུངས་ནུག།
ལྟ་བས་མི་ངོམ་ལྷ་ཡི་བུ་མོ་འདྲ། །གཟུགས་མཛེས་སྣང་ས་འོད་འབུམ་ང་ལ་ཉོན། །
དཔོན་པོ་སྒྲ་ཆེན་འབྲུག་ལྟར་གྲགས་པ་ང་། །འཇིག་རྟེན་འདི་ནང་དབང་ཆེན་དཔོན་པོ་ཡིན། །
དབང་ཆེན་དཔོན་པོའི་བཀའ་ལ་མ་ཉན་ན། །བུ་མོ་སྤྱང་གྲུང་འཛོམས་ཀྱང་གླེན་མ་རེད། །
བུ་མོ་ཆོས་འདོད་ཆོས་ལ་གཏོང་རྒྱུ་མིན། །བུ་མོ་གཞིས་འདོད་གཞིས་ལ་འཇོག་རྒྱུ་མིན། །

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
མཐོ་བ་ནམ་མཁའི་ལམ་གྱི་ཉི་མ་དང་། །དམའ་བ་ས་ཡི་སྟེང་གི་པདྨ་གཉིས། །
མཐོ་དམན་ཐུག་པའི་ཁྱད་པར་ཡོད་ན་ཡང་། །ལས་དབང་མཐུན་པས་ཕན་ཚུན་མཛའ་གྲོགས་བྱེད། །
རིང་བའི་མདའ་མོ་མཚལ་ལྟོང་རྒོད་སྒྲོ་དང་། །ཐུང་བའི་གཞུ་མོ་ར་རྒོད་འཁྱིལ་བ་གཉིས། །
རིང་ཐུང་ཐུག་པའི་ཁྱད་པར་ཡོད་ན་ཡང་། །ལས་དབང་མཐུན་པས་ཕན་ཚུན་མཛའ་གྲོགས་བྱེད། །
ཆེ་བ་མཐའ་ཡས་རྒྱ་མཚོ་ཆེན་པོ་དང་། །ཆུང་བ་ལྟོ་དཀར་ཉ་ཆུང་གསེར་མིག་གཉིས། །
ཆེ་ཆུང་མཐུག་པོའི་ཁྱད་པར་ཡོད་ན་ཡང་། །ལས་དབང་མཐུན་པས་ཕན་ཚུན་མཛའ་གྲོགས་བྱེད། །
དབང་ཆེན་དཔོན་པོ་གྲགས་པ་བསམ་གྲུབ་དང་། །ཕལ་པའི་བུ་མོ་སྣང་ས་འོད་འབུམ་གཉིས། །
མངའ་ཐང་མི་མཉམ་ཁྱད་པར་ཡོད་ན་ཡང་། །ལས་དབང་ཡོད་པས་ཅིས་ཀྱང་བག་མར་འགྲོ། །
ལག་ཏུ་བཟུང་བའི་མདའ་དར་སྣ་ལྔ་དང་། །མཐིང་འོད་འཁྱིལ་བའི་བླ་གཡུ་འདི་གཉིས་པོ། །
སྣང་ས་འོད་འབུམ་སྤྱི་བོར་བཙུགས་ནས་ཀྱང་། །མྱང་སྟོད་རི་ནང་དཔོན་པོའི་བག་མར་ལེན། །
འདིར་ཚོགས་ཁྲོམ་གྱི་ལྷ་མི་ཀུན་ཉོན་ཅིག །མྱང་སྟོད་རི་ནང་གྲགས་པ་བསམ་གྲུབ་ལ། །
བུ་མོ་སྣང་ས་བག་མར་སློང་ཚར་བས། །ད་ལྟ་ཉི་མ་དེ་རིང་ནས་བཟུང་སྟེ། །
དབང་ཆེན་མི་ཡིས་བུ་མོ་འཕྲོག་ས་མེད། །དབང་ཆུང་རྣམས་ཀྱིས་བུ་མོ་བརྐུ་ས་མེད། །
བར་པ་རྣམས་ཀྱིས་བུ་མོ་སློང་ས་མེད། །མཐོ་བ་གནམ་ལ་འཕུར་སོང་ཟེར་ས་མེད། །
དམའ་བ་ས་ལ་འཛུལ་སོང་ཟེར་ས་མེད། །རི་ནང་དཔོན་པོས་བུ་མོ་སྣང་ས་ནི། །
བདག་པོ་སྤྲད་ཡོད་ཀུན་གྱིས་གོ་བར་གྱིས། །
ཟེར་གསུངས་ཏེ་ བུ་མོ་སྣང་སའི་སྤྱི་གཙུག་ལུ་གཡུ་དང་ མདའ་དར་གྱིས་བརྒྱན་ཏེ་ བཏང་ནུག་གོ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སྦྱོང་ལཱ།
- དཔོན་སྒྲ་ཆེན་པ་གིས་ སྣང་ས་འོད་འབུམ་ ཁོ་གི་བཙུནམོ་ཨིན་ཟེར་ ཁྲོམ་ཁར་ གསལ་བསྒྲགས་གནང་
པའི་ ཚིག་ཚུ་ རྫོང་ཁའི་ནང་ལུ་ སྐད་སྒྱུར་འབད་དེ་བྲིས།
- བུམོ་སྣང་ས་འོད་འབུམ་འདི་ གྲགས་པ་བསམ་གྲུབ་ཀྱི་མནའམ་སྦེ་ མི་འགྱོ་ཟེར་ཞུཝ་ད་ དཔེ་ག་ཅི་ལུ་
བཞག་སྟེ་ ཞུ་ནུག? དཔེ་རེ་རེ་བཞིན་དུ་ ཐོ་བཀོད་འབད།
- བྱ་ཁྲ་གིས་བྱི་ཅུང་བཟུང་འབག་དོ་བཟུམ་དང་། རི་བོང་བྱ་གླག་གིས་འཐུ་འབག་འགྱོ་དོ་བཟུམ། ཟེར་གསུངས་
ཡོད་མི་འདི་ ལག་ལེན་འཐབ་སྟེ་ གནས་སྟངས་ཅིག་ གསར་བཟོ་འབད།
- མི་དགའ་དགའ་དོག་བྱེད་པ་དེ། །ཕོ་གསར་དམག་ལ་འགྲོ་བའི་རྟགས། །མི་སྡུག་སྡུག་དོག་བྱེད་པ་དེ།
།མོ་གསར་བག་མར་འགྲོ་བའི་རྟགས།། ཟེར་གསུངས་ཡོད་མི་དེ་ལུ་ ཁྱོད་ཀྱིས་ ཆ་བཞག་ཚུགས་ག?
རྟགས་མཚན་གཞན་ ག་ཅི་ར་འབྱུང་ནི་ཨིན་ན?
དོན་ཚན་གསུམ་པ།
རི་ནང་དཔོན་གྱི་ མནའམ་སྦེ་བྱོན་པའི་མཛད་པ།
དེ་ལས་ སྣང་ས་འོད་འབུམ་དང་ གཡོགམོ་འཛོམས་པ་སྐྱིད་གཉིས་ཀྱིས་ མདའ་དར་དང་ གཙུག་གཡུ་གཉིས་སྦ་
བཞག་སྟེ་ ཡབ་དང་ཡུམ་གྱི་སྐུ་མདུན་ལུ་བཅར་སྦེ་ གསོལཝ་ཚོགས་དང་ཞབས་ཏོག་བསྙེན་བཀུར་ ཕུན་སུམ་
ཚོགསཔ་སྦེ་མཛད་དེ་ བཞུགས་ནུག།
དེའི་དུས་ལུ་ དཔོན་སྒྲ་ཆེན་པ་དཔོན་གཡོག་ཚུ་ཡང་ མྱང་སྟོད་རི་ནང་ལུ་ལོག་སྟེ་བྱོན་ཞིནམ་ལས་ དོ་རུང་ར་ བུམོ་
སྣང་ས་མནའ་མར་ལེན་ནིའི་དོན་ལུ་ཆང་དང་ རྒྱན་ཆ། དེ་ལས་ཨཔ་དང་ཨའི་ལུ་ གསོ་རིན་གནང་ནི་ཚུ་ ག་ར་
བསྣམས་སྦེ་ དཔོན་སྒྲ་ཆེན་པ་དཔོན་གཡོག་གཉིསཔོ་གིས་ ལྗང་ཕད་ཁུར་ལུ་ སྣང་སའི་ཁྱིམ་ལུ་བྱོན་ནུག།
ཁྱིམ་གྱི་སྒོ་ཁར་ཕེབས་ཏེ་ བློན་པོ་བསོད་ནམས་དཔལ་སྐྱེད་ཀྱིས་ སྒོ་བརྡུངམ་ད་ ཡུམ་མྱང་ཚ་གསལ་སྒྲོན་གྱིས་
གཟིམ་ཅུང་ནང་ལས་མར་གཟིགསཔ་དང་ རི་ནང་དཔོན་སྒྲ་ཆེན་པ་ དཔོན་གཡོག་གཉིས་ཨིནམ་མཁྱེན་ཏེ་ དེ་འཕྲོ་
ལས་ ཡུམ་གྱིས་ཡབ་ཀུན་བཟང་བདེ་ཆེན་ལུ་དེ་སྦེ་ཞུ་ནུག།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཚུར་ལ་གསན་དང་ཀུན་བཟང་བདེ་ཆེན་ལ། །མྱང་ཚ་གསལ་སྒྲོན་ཕྱོགས་ལ་སྙན་གསོན་དང་། །
རང་རེའི་ཁྱིམ་གྱི་སྒོ་དྲུང་མ་གི་ན། །དཔོན་པོ་སྒྲ་ཆེན་དཔོན་གཡོག་ཕེབས་ནས་འདུག །
ཆིབས་ཁ་བླངས་ཏེ་ནང་དུ་སྤྱན་དྲངས་ནས། །བསྙེན་བཀུར་ཞབས་ཏོག་ཞུ་ན་མི་ལེགས་སམ། །
ཟེར་ཞུཝ་ད། ཡབ་ཀྱིས་ཡུམ་ལུ་ ལན་དེ་སྦེ་གསུངས་ནུག།
ཚུར་ལ་ཉོན་དང་མྱང་ཚ་གསོལ་སྒྲོན་མ། །ཀུན་བཟང་བདེ་ཆེན་ཕྱོགས་ལ་རྣ་བ་ཉོན། །
དཔོན་པོ་སྒྲ་ཆེན་སྒོ་རྩར་འབྱོན་པ་དང་། །སྲིན་བྱ་ཐོག་ཁར་བབས་པ་ཁྱད་ཅིག་མེད། །
ཁ་ཡ་གཏམ་ལན་ཡ་བོས་ངས་མི་འོང་། །ད་ནི་བསྡད་མེད་གྱིས་ལ་ཕར་ལ་སློག །
གལ་ཏེ་སྐུ་དབང་བཙན་པོས་མི་འགྲོ་ན། །སྐུ་དོན་གང་ཡིན་ཁྱོད་ཀྱིས་ལེགས་པར་དྲིས། །
ཟེར་གསུངསམ་ལས་ ཡུམ་མྱང་ཚ་གསལ་སྒྲོན་གྱིས་ ཆང་དམ་སྦྱིས་གང་དང་ ཁ་དར་ཅིག་འབག་སྟེ་ སྒོ་ཁར་
ཕེབསཔ་ད། དཔོན་སྒྲ་ཆེན་པ་དཔོན་གཡོག་གཉིས་ཀྱིས་ སྔོན་མའི་ལོ་རྒྱུས་ཚུ་ག་ར་ གསལ་ཞིབ་སྦེ་གསུངས་ནུག།
དེ་བསྒང་ ཡུམ་དགའ་དྲགས་ཏེ། དེ་འཕྲལ་ལས་ ཡབ་
ཀྱི་སྐུ་མདུན་ལུ་སོང་ཞིནམ་ལས། ལོ་རྒྱུས་ཚུ་ཞུཝ་དང་
ཡབ་ཡང་གནམ་མེད་ས་མེད་ཐུགས་དགྱེས་ཏེ་ རི་ནང་དཔོན་
སྒྲ་ཆེན་པ་དཔོན་གཡོག་གཉིས་ དོན་དག་གཞན་ག་ནི་ཡང་
མེད་པར་ བུམོ་སྣང་ས་ལྷང་པར་ཨིན་པ་ཅིན། བུམོ་བྱིན་
ས་འདི་ལེགས་ཤོམ་བཏང་ནུག། གཡུས་འདི་ནང་ལུ་ མྱང་
སྟོད་རི་ནང་པ་ལས་ལྷགཔ་ག་ཡང་མེད། ད་ ག་ལས་བསྐོར་རུང་ བུམོ་དེ་བྱིན་ནིའི་ཁས་ལེན་འབད་དགོ། དཔོན་
གཡོག་གཉིས་ ནང་ན་གདན་དྲང་པ་ཅིན་ ལེགས་ཤོམ་འོང་ཟེར་གསུངས་ནུག།
དེ་ལས་ རི་ནང་དཔོན་སྒྲ་ཆེན་པ་ དཔོན་གཡོག་གཉིས་ ནང་ན་གདན་དྲངས་ཏེ་ གདོང་ལེན་ ཞབས་ཏོག་ཕུན་སུམ་
ཚོགསཔ་སྦེ་ ཞུ་ནུག། དཔོན་སྒྲ་ཆེན་པ་ དཔོན་གཡོག་གཉིས་ཀྱིས་ཡང་ སྣང་ས་ཡབ་ཡུམ་གཉིས་ལུ་སློང་ཆང་དང་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
། གསོ་རིན་བུམོ་སྣང་ས་ལུ་ཡང་ རྒྱན་ཆ་མ་འདྲཝ་བསམ་གྱིས་མི་ཁྱབ་པ་ གནང་ཞིནམ་ལས་ དེ་སྦེ་གསུངས་ནུག།
ཀྭ་ཡེ་གསོན་དང་བུ་མོ་སྣང་ས་དང་། །ཡབ་ཡུམ་གཉིས་པོ་ལེན་གཅིག་ཚུར་ལ་གསོན། །
ཡབ་ཡུམ་གཉིས་ཀྱི་བུ་མོ་སྣང་ས་འདི། །ད་ལྟ་ཉི་མ་དེ་རིང་ནས་བཟུང་སྟེ། །
རི་ནང་དཔོན་པོ་སྒྲ་ཆེན་རིགས་ཀྱི་བུ། །གྲགས་པ་བསམ་གྲུབ་བག་མར་སློང་ཚར་བས། །
མཐོ་བ་གནམ་ལ་འཕུར་སོང་ཟེར་ས་མེད། །དམའ་བ་ས་ལ་འཛུལ་སོང་ཟེར་ས་མེད། །
དབང་ཆེན་དཔོན་པོས་འཕྲོག་སོང་ཟེར་ས་མེད། །དབང་ཆུང་འཁྱམས་པོས་བརྐུས་སོང་ཟེར་ས་མེད། །
ཡབ་ཡུམ་གཉིས་པོས་མི་གཏང་ཟེར་ས་མེད། །བུ་མོ་སྣང་སས་མི་འགྲོ་ཟེར་ས་མེད། །
ད་ནི་རི་ནང་རྒྱལ་པོའི་བཙུན་མོ་ཡིན། །ཉི་མ་སང་དང་གཅིག་བྱས་གནངས་དང་གཉིས། །
གཞེས་ཀྱི་ལྷ་ཉིན་དཀར་པོའི་དུས་ཚོད་ལ། །བསུ་མི་རྟ་པ་ལྔ་བརྒྱ་གཏང་རྒྱུ་ཡིན། །
བུ་མོའི་ནོར་སྐལ་དེ་རྣམས་རྫོང་གྲབས་གྱིས། །ཡང་ཅིག་གསོན་དང་སྣང་ས་འོད་འབུམ་མ། །
ཁྱོད་ནི་གནས་སྙིང་ལྟད་མོར་ཡོང་བའི་དུས། །རྒྱུ་སྐར་དབུས་ནས་ཟླ་བ་ཤར་བ་དང་། །
ཁྲོམ་ཚོགས་ནང་ནས་མཛེས་མ་ཁྱོད་མཐོང་ནས། །གཙུག་གཡུ་མདའ་དར་བཙུགས་པ་མི་དྲན་ནམ། །
དེ་ཚོ་གར་ཡོད་ད་ལྟ་ཁྱེར་ནས་ཤོག །
ཟེར་གསུངསམ་ད་ བུམོ་སྣང་ས་གིས་དེ་སྦེ་ཞུ་ནུག། ཁྱེད་དཔོན་གཡོག་ཚུ་གིས་བང་བཙོང་སྟེ་ མཛད་མཛདཔ་མ་
གཏོགས་ ཐུགས་དགྱེས་ཏེ་ གནང་གནངམ་རྩ་ལས་མི་འོང་། ཡབ་དང་ཡུམ་གྱི་ཐུགས་ལུ་འབད་བ་ཅིན། བུམོ་ང་གིས་
བཀྲ་མ་ཤིསཔ་འབད་ནུག་མནོ་སྟེ། ང་ལུ་དགོངསམ་ཁྲེལ་ཞིནམ་ལས་ ཚོ་བརྡ་གཏང་འོང་མནོ་ འདྲོགས་ཏེ་ཁྱིམ་ནང་
འབག་མ་འོང་པར་ སྦ་བཞག་སྟེ་ཡོད་ལགས་ཟེར་ཞུ་ནུག།
དཔོན་གྱིས་ དེ་སྦེ་འབད་བ་ཅིན་ ད་ལྟོ་ར་འབག་ཤོག་ཟེར་ གསུངསམ་ད། སྣང་ས་གིས་ གཙུག་གཡུ་དང་མདའ་
དར་འབག་འོངས་ཏེ་ རྒྱལ་པོའི་ཕྱག་ལུ་ཕུལཝ་ད་ དེ་འཕྲོ་ལས་ལོག་སྟེ་ར་ སྣང་ས་མོ་ར་གི་སྤྱི་གཙུག་གུ་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
བཙུགས་གནང་ཞིནམ་ལས། དཔོན་སྒྲ་ཆེན་པ་ དཔོན་གཡོག་གཉིས་མྱང་སྟོད་རི་ནང་ལུ་ལོག་བྱོན་སོ་ནུག།
དེའི་བསྒང་བུམོ་སྣང་ས་དེནི་ འཇིག་རྟེན་གྱི་མནའམ་སྦེ་འགྱོ་ནིའི་ འདོད་པ་མེདཔ་ལས་ ཡབ་ཡུམ་གཉིས་ལུ་ ཞུ་
བ་དེ་སྦེ་ཕུལ་ནུག།
དྲིན་ཅན་རང་ལུས་སྐྱེས་པའི་ཡབ་ཡུམ་གཉིས། །བུ་མོ་སྣང་སའི་ཕྱོགས་ལ་ཚུར་གསོན་དང་། །
འདུས་མཐའ་འབྲལ་བའི་གྲོགས་པོ་མཐོང་ཙ་ན། །གྲགས་པ་བསམ་གྲུབ་གཏན་གྲོགས་ང་མི་འདོད། །
འདུ་འབྲལ་མེད་པའི་དཀོན་མཆོག་རྣམ་གསུམ་ལ། །བུ་མོའི་གཏན་གྲོགས་བཅོལ་ནས་ལྷ་ཆོས་བྱེད། །
བསགས་མཐའ་ཟད་པའི་ནོར་ཟས་མཐོང་ཙ་ན། །རི་ནང་དཔོན་པོའི་ནོར་བདག་ང་མི་འདོད། །
འཕེལ་འགྲིབ་མེད་པའི་འཕགས་ནོར་བདུན་པོ་ལ། །བུ་མོས་ནོར་བདག་བཅོལ་ནས་ལྷ་ཆོས་བྱེད། །
བརྩིགས་མཐའ་འཇིག་པའི་ཁང་པ་མཐོང་ཙ་ན། །རི་ནང་དཔོན་པོའི་ཁྱིམ་འཛིན་ང་མི་འདོད། །
གཞིག་རལ་མེད་པའི་དབེན་པའི་བྲག་ཕུག་ལ། །བུ་མོའི་ཁང་ཁྱིམ་བྱས་ནས་ལྷ་ཆོས་བྱེད། །
དྲིན་ཅན་རང་ལུས་སྐྱེས་པའི་ཡབ་ཡུམ་གཉིས། །ཅིས་ཀྱང་བུ་མོ་ཆོས་ལ་གཏོང་བར་ཞུ། །
ཟེར་ཞུཝ་ད་ ཡབ་ཡུམ་གཉིས་ཀྱིས་ ལན་དེ་སྦེ་གསུངས་ནུག།
མི་ཡི་བུ་མོ་ལྷ་ཡི་མཚར་སྡུག་ཅན། །གཟུགས་མཛེས་སྣང་ས་འོད་འབུམ་ཚུར་ལ་གསོན། །
རི་ནང་དཔོན་པོ་གྲགས་པ་བསམ་གྲུབ་དེ། །མེ་ལས་དབལ་ཚ་ཆུ་ལས་རྦ་ཡང་དྲག །
ས་སྟེང་འདི་ན་གྲགས་པའི་དབང་ཆེན་ཡིན། །བུ་མོ་བག་མར་མི་འགྲོ་མ་ཟེར་ཅིག །
ཅིས་ཀྱང་བུ་མོས་ལྷ་ཆོས་བྱེད་ངེས་ན། །རི་ནང་དཔོན་པོས་ཕ་མ་གཉིས་པོ་གསད། །
ཕ་མ་བསད་ནས་བུ་མོ་ཆོས་བྱས་ཀྱང་། །ཐར་པའི་ལམ་སྣ་ཟིན་པ་ག་ནས་ཡོང་། །
བུ་མོས་ཆོས་ལ་འགྲོ་འོ་མ་ཟེར་བར། །རི་ནང་དཔོན་པོའི་ཇོ་མོར་འགྲོ་རོགས་མཛད། །

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཟེར་ཡབ་ཡུམ་གཉིས་ཀྱིས་ བཀའ་ལོག་ཅི་ལོག་ཅི་ར་གནངམ་ལས་བརྟེན་ གནས་སྐབས་ཅིག་ ཡབ་དང་ཡུམ་གྱི་
བཀའ་བཅག་མ་ནུམ་པར་ མྱང་སྟོད་རི་ནང་པའི་མནའམ་སྦེ་་ འགྱོ་ནི་གུ་ ཞལ་གྱིས་བཞེས་མཆིས་ནུག།
དེ་ལས་ མྱང་སྟོད་རི་ནང་པའི་ཁྱིམ་ལས་ སྣང་ས་མནའ་མར་ལེན་མི་ཚུ་ཡང་ལྷོདཔ་ལས་ ཡབ་ཡུམ་གཉིས་ཀྱིས་
སྣང་ས་ལུ་ མོ་ར་གི་ནོར་སྐལ་དང་ ལམ་འཇུག་ འབོར་ཆེ་ཏོག་ཏོ་སྦེ་གནང་ཞིནམ་ལས་ ཞལ་བཀོད་ཡང་དེ་སྦེ་
གསུངས་ནུག།
བུ་བརྒྱ་ལས་ལྷག་པའི་བུ་མོ་སྣང་ས་མ། །འོད་དེ་འབུམ་པ་ཡབ་ཡུམ་གཉིས་ལ་གསོན། །
སྣང་ས་རི་ནང་བག་མར་འགྲོ་བའི་དུས། །ཁྱོད་ལ་ནོར་སྐལ་རྫོང་བ་འདི་ལྟར་ཡོད། །
གཡུ་ཡི་སྒྲོལ་མ་གསུང་འབྱོན་གཙོ་བྱས་པའི། །སྐུ་གསུང་ཐུགས་རྟེན་བུ་མོ་ཁྱོད་ལ་སྟེར། །
གསེར་དངུལ་གཡུ་བྱུར་མུ་ཏིག་ལ་སོགས་པའི། །རིན་ཆེན་རིང་ཐང་གཞལ་མེད་རྫོང་བ་ཡོད། །
དར་དང་གོས་ཆེན་སྣམ་བུ་ལ་སོགས་པའི། །གོས་ཀྱི་རིགས་རྣམས་བུ་མོའི་ནོར་སྐལ་ཡིན། །
གྲོ་ནས་སྲན་མ་ལ་སོགས་འབྲུ་སྣའི་རིགས། །བུ་མོ་བག་མར་འགྲོ་བའི་རྫོང་སྐལ་ཡིན། །
འཛོམས་པ་སྐྱིད་སོགས་གཡོག་མོ་འདི་དག་ཀྱང་། །སྣང་ས་མི་སྒོ་འགྲིམ་པའི་གཡོག་མོར་གཏོང་། །
གདང་གི་བྱ་ཕོ་འདི་ལ་དཔེ་ལོང་ལས། །ཞོགས་པ་ལོངས་པའི་སྔ་མ་བུ་མོས་མཛོད། །
སྒོ་རྒྱབ་ཁྱི་མོ་འདི་ལ་དཔེ་ལོང་ལས། །དགོང་མོ་ཉལ་བའི་རྗེས་མ་བུ་མོས་མཛོད། །
ཡབ་སྲས་གཉིས་ལ་གུས་ཞབས་སྤྱི་བསམ་ཆེ། །གསར་གྲོགས་ཆུང་ལ་ཁྲེལ་གཞུང་ཆེ་བ་མཛོད། །
ལས་ཀྱིས་བསྐོས་པའི་ཚེ་གང་གཏན་གྲོགས་ལ། །བསྙེན་བཀུར་ཞབས་ཏོག་གུས་ཞེན་ཆེ་བར་མཛོད། །
འཁོར་དུ་འདུས་པའི་ཕྱག་ཕྱིད་ཕོ་མོ་ལ། །ཉེ་རིང་མེད་པར་བྱམས་སྐྱོང་ཆེ་བར་མཛོད། །
ཕ་མ་རྒན་རྒོན་བུ་མོ་སྣང་ས་བཅས། །ཡང་ཡང་མཇལ་བའི་བཀྲ་ཤིས་སྨོན་ལམ་འདེབས། །

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཟེར་གསུངས་ཏེ་ ནོར་སྐལ་དང་ ལམ་རྒྱུ་ཚུ་ག་ར་ མ་ཚང་ཚངམ་སྦེ་ བྱིན་ཏེ་གཏངམ་ལས་ བསུ་བ་འོང་མི་ཚུ་
དང་མཉམ་གཅིག་ མྱང་སྟོད་རི་ནང་ཕྱོགས་ལུ་ སྣང་ས་དཔོན་གཡོག་ཚུ་འགྱོཝ་ད། ཞབས་ཁྲ་དང་གར་འཆམ་ ལ་
སོགས་པའི་སྒོ་ལས་ དགའ་སྤྲོ་བསམ་གྱིས་མི་ཁྱབ་པ་འབད་དེ་ མནའ་མའི་གདོང་ལེན་གྱི་ དགའ་སྟོན་སྦོམ་འབད་
ནུག།
སྦྱོང་ལཱ།
༽ སྣང་ས་འོད་འབུམ་ གྲགས་པ་བསམ་གྲུབ་ཀྱི་མནའ་མར་འགྱོཝ་ད་ ཡབ་ཡུམ་གཉིས་ཀྱིས་ ལམ་འཇུག་
ག་ཅི་ར་བསྐྱལ་ནུག? རེ་རེ་བཞིན་དུ་ ཐོ་བཀོད།
༽ གཤམ་གསལ་གྱི་དཔེ་དེ་ཚུ་ལུ་བལྟ་སྟེ་ ག་ཅི་འབད་དགོཔ་ཨིན་ན་བྲིས།
- གདང་གི་བྱ་ཕོ་ལུ་བལྟ་སྟེ་་་་་་་་་
- སྒོ་རྒྱབ་ཁྱི་མོ་ལུ་བལྟ་སྟེ་་་་་་་་་་་་
༽ བུམོ་སྣང་སའི་ ཡབ་ཡུམ་གང་རུང་ཅིག་ ཁྱོད་ཨིན་པ་ཅིན་ ཁྱོད་ཀྱིས་ བསླབ་བྱ་ག་ཅི་ར་བྱིན་
འོང? གནད་དོན་ བྲིས།
༽ འོག་གི་མིང་ཚིག་ཚུ་ལག་ལེན་འཐབ་སྟེ་ དོན་མཐུན་པའི་རྗོད་ཚིག་ གསར་བཟོ་འབད།
- འབོར་ཆེ་ཏོག་ཏོ། - ནོར་སྐལ། - བག་མར། - བཀའ་བཅག།  -
གསོ་རིན།
༽ འཕེལ་འགྲིབ་མེད་པའི་འཕགས་ནོར་བདུན་པོ་ལ། །བུ་མོས་ནོར་བདག་བཅོལ་ནས་ལྷ་ཆོས་བྱེད།། ཟེར་བའི་
སྐབས་ འཕགས་ནོར་བདུནཔོ་འདི་ ག་ཅི་དང་ག་ཅི་ར་ཨིན་སྨོ? འཚོལ་ཞིབ་འབད་དེ་བྲིས།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
དོན་ཚན་བཞི་པ།
འཇིག་རྟེན་གྱི་བྱ་བ་ལུ་ ཞེན་པ་ལོག་སྟེ་ དམ་པའི་ལྷ་ཆོས་དྲན་པའི་མཛད་པ།
༉ དེ་ལས་ དཔོན་མོ་འོད་འབུམ་དེ་ མྱང་སྟོད་རི་ནང་པའི་ཁྱིམ་ནང་ལུ་ལྷོད་དེ་ ལོ་ངོ་བདུན་དེམ་ཅིག་འགྱོཝ་ད། ཨ་
ཞེ་སྣང་ས་ལས་ མིའི་བུཚ་དང་མ་འདྲ་བར་ ལྷའི་སྲས་བཟུམ་ བུ་གཅིག་སྐུ་འཁྲུངས་ཏེ། མཚན་ཡང་ ལྷའུ་དར་
པོ་ཟེར་ གསོལ་ཞིནམ་ལས་ བུ་སྐྱེས་པའི་དགའ་སྟོན་ཡང་ སྦོམ་མཛད་གནང་ནུག།
ལྷག་པར་དུ་ཡང་ ཨ་ཞེ་སྣང་ས་དེནི་ བུད་མེད་ངན་པའི་སྐྱོན་ལྔ་སྤངས་ཏེ་ མཛངས་མ་ཟེར་ ཡ་རབས་ཀྱི་ཡོན་ཏན་
བརྒྱད་དང་ལྡན་པའི་སྟབས་ཀྱིས་ མྱང་སྟོད་རི་ནང་པའི་ རྒྱལཔོ་ཡབ་སྲས་གཉིས་ཀྱི་ ཕྱག་ཕྱིད་ཞབས་ཏོག་ག་དེ་
དྲག་དྲག་ བསྒྲུབ་ནི་ལུ་བརྩོན་པ། གུས་ཞབས་དང་ སྐུ་བསོད་སྦོམ་ ནང་འཁོར་གྱི་གཡོགཔོ་ཕོ་མོ་ཚུ་དང་ འབངས་
མི་སེར་ག་ར་ལུ་ཡང་ ཐུགས་ཉེ་རིང་ཆགས་སྡང་མེད་པར་ བྱམས་སྐྱོང་འབད་ནི་ལུ་མཁས་པ། ཞིང་ལཱ་འབད་ནི་དང་
སྣམ་བུ་འཐག་ནི། ཐབ་ཚང་ནང་ བཞེས་སྒོ་འབད་ནི་ཚུ་ཡང་ ལཱ་གི་ཤུལ་བཟང་པོ། གཙང་སྦྲ་དང་ལྡན་ཏོག་ཏོ་
འབདཝ་ལས་ ལཱ་གི་ཤུལ་སྦོམ་སྦེ་ ལེགས་ཤོམ་འབྱུངམ་ལས་བརྟེན་ཏེ། མྱང་སྟོད་རི་ནང་གི་དཔོན་གཡོག་ཆ་
མཉམ་ གནམ་མེད་ས་མེད་ མོ་ལུ་དགའ་སྟེ་ཡོད་པའི་ཁར། ལྷག་པར་ ཨ་ཞེ་སྣང་ས་འདི་ བུ་གཞིའི་ཕམ་
ཨིནམ་མ་ཚད།
ལཱ་འབད་ནི་ བཅའ་ནི་ གཟུགས་ཀྱི་རྣམ་འགྱུར་དང་ སྤྱོད་ལམ་ཚུ་ག་ར་ ཡིད་ཁར་འོང་ཏོག་ཏོ། སྐུ་གཟུགས་དང་
བྱད་ངོ་རིས་ཡང་ གནམ་མེད་ས་མེད་འཇའ་རིསམོ་ཡོདཔ་ལས་བརྟེན་ཏེ་ དཔོན་སྒྲ་ཆེན་པ་ཡབ་སྲས་གཉིས་ཡང་ ཨ་
ཞེ་སྣང་ས་དང་ ཆུ་ཚོད་གཅིག་ར་ ཁ་འབྱལ་མ་ནུམ་པའི་ བརྩེ་གདུང་སྦོམ་མཛད་དེ། བང་མཛོད་ཀྱི་ལྡེ་མིག་ཚུ་ག་ར་
ཨ་ཞེ་སྣང་ས་ལུ་སྤྲོད་དེ་ ཐུགས་གཏད་ས་ཅིག་ མཛད་དེ་བཞུགས་ནུག།
ཨིན་རུང་ ད་ལྟོ་ཚུན་ཚོད་ཀྱི་བར་ན་ ཕྱག་མཛོད་ཀྱི་ལྡེ་མིག་ཚུ་ ཨ་ནེ་སྙིད་མོ་ནེ་ཙོ་གིས་ བདག་འཛིན་འབད་དེ། ཕྱི་
ནང་གཉིས་ཀྱི་གཏོང་ལེན་གྱི་ཚོད་དང་། ཁ་བཀོད་ག་ར་མོ་ར་གིས་འབད་དེ་ སྡོད་ཡོདཔ་ལས། མོ་གི་དབང་ཚད་འདི་
ཨ་ཞེ་སྣང་ས་ལུ་ཤོར་ནི་ཨིནམ་འདྲ་བས་ མནོ་བའི་དོགས་པ་དང་། སྣང་ས་གིསནི་ ཨ་ནེ་སྙིད་མོ་ལུ་ དཔོན་སྒྲ་ཆེན་
པ་ཡབ་སྲས་གཉིས་དང་ ཁྱད་པར་ག་ནི་ཡང་མེདཔ་སྦེ་ གུས་ཞབས་དང་བརྩེ་གདུང་སྦོམ་མཛད་དེ་འབད་རུང་ ཨ་ནེ་
སྙིད་མོ་གིས་ འབད་གཞག་བཅའ་གཞག་དང་ གཡོག་འཁོར་སྐྱོང་ཐངས་ཚུ་མ་ཤེསཔ་ལས། རི་ནང་དཔོན་གཡོག་ཆ་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
མཉམ་གྱིས་ ལྐོག་ཁ་དི་རི་རི་གཏང་དོ་ཡོདཔ་མས།
སྣང་ས་ལུ་ འབངས་གཡོག་འཁོར་ག་ར་གིས་ ཞེ་ས་དང་གུས་
བཀུར་སྦོམ་འབདཝ་ད་ འཇིག་རྟེན་པའི་དཔྱེ་གཏམ་ལུ། ཆགས་
སྡང་འདྲ་མཉམ་བུ་མོས་བྱེད།། ཟེར་སླབ་དོ་བཟུམ། ཨ་ནེ་སྙིད་མོ་
ཞེ་སྡང་ལངས་ཏེ་ངལ་མ་རངས་པར་ དཔོན་སྒྲ་ཆེན་པ་ཡབ་སྲས་
གཉིས་དང་ ཨ་ཞེ་སྣང་སའི་བར་ན་ སྲེ་ཞུགས་བཅུག་ནིའི་དོན་ལུ་
ཕུང་དཀྲོགས་ཀྱི་ ཞུ་ལོག་ལེ་ཤ་བསྐྱལཝ་མ་ཚད་ གཡོགམོ་ག་ར་
གི་གདོང་ཁར་ སྣང་ས་ལུ་སྐྱོན་མེད་པའི་སྐྱོན་བཏགས། དོན་དག་མེད་པའི་ཚོ་བརྡ་བཏང་། ག་རྔམ་སླབ་སྟེ་ ཨ་ནེ་
སྙིད་མོ་གིས་ སྣང་ས་ལུ་སྡོད་མ་ཚུགས་པའི་ ལཱ་ངནམ་བཀྲ་མ་ཤིསཔ་ལེ་ཤ་ཅིག་ར་འབད་དེ་ བང་མཛོད་ཀྱི་ལྡེ་མིག་
ཡང་ སྣང་ས་ལུ་མ་སྤྲོད་པར་ མོ་ར་གིས་ར་ བདག་འཛིན་འཐབ་སྟེ་ བཞེས་སྒོ་ཞིམ་ཡོདན་མོ་ར་བཟའ། གོ་ལ་
ལེགས་ཤོམ་ དྲོ་ཏོག་ཏོ་ཚུ་ མོ་ར་གྱོན། ལྟོ་བྱང་ཉེས་དང་གོ་ལ་རྙིངམོ། ར་རྡུགས་ཚུ་ སྣང་ས་ལུ་བྱིན་ཏེ་ བཀྲ་
མ་ཤིསཔ་འབད་བའི་སྟབས་ཀྱིས་ ཨ་ཞེ་སྣང་ས་ཡང་སེམས་གདིང་ལས་ར་སྐྱོ་སྟེ་ འཇིག་རྟེན་གྱི་བྱ་བ་ལུ་ ཡིད་ཐང་
ཆད་དེ། དམ་པའི་ལྷ་ཆོས་ ཧིང་དྭངས་མའི་དཀྱིལ་ལས་ར་ དྲན་ནུག།
ཨིན་རུང་ར་ དཔོན་སྒྲ་ཆེན་པ་ཡབ་སྲས་གཉིས་ལུ་ ཞུ་བནི་ཞུ་མ་ནུམ་པར། སྣང་ས་མོ་ར་གི་གཟིམ་ཅུང་ནང་ལུ་
སྲས་ལྷའུ་དར་པོ་འདི་ སྐུ་ཕང་ལུ་བསྣམས་ཏེ་ ཞལ་སྦྱར་འབད་སྤྱན་ཆབ་ཤོརཝ་དང་གཅིག་ཁར་ སྲས་ལུ་ ཨོམ་
བྱིན་པའི་བསྒང་ལུ་ ཨ་ཞེ་སྣང་ས་གིས་ ཐུགས་སྐྱོ་བའི་གླུ་ དེ་སྦེ་འཐེན་གནང་ནུག།
སྐྱབས་སུ་མཆིའོ་བླ་མ་དཀོན་མཆོག་གསུམ། །བྱིན་གྱིས་རློབས་ཤིག་ཡི་དམ་མཁའ་འགྲོའི་ཚོགས།།
བར་ཆད་བསལ་ཞིག་ཆོས་སྐྱོང་སྲུང་མ་རྣམས། །བུ་མོའི་བསམ་པ་ཆོས་བཞིན་འགྲུབ་པར་ཤོག།
འཁོར་བའི་འཐེན་ཐག་བུ་ཁྱོད་མ་སྐྱེ་ན། །སྣང་ས་དམ་པའི་ལྷ་ཆོས་བྱེད་ངེས་ཀྱང་།།
ལྷ་འུ་དར་པོ་བཞག་ནས་འགྲོ་མ་ཕོད། །མཉམ་དུ་འཁྲིད་ན་ཆོས་ལ་བར་ཆད་བྱེད།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ལྷ་ཆོས་བྱེད་པར་བདག་པོས་གཙུག་གཡུ་རྒྱབ། །མི་ཆོས་བྱེད་པར་ཨ་ནེས་ཕྲག་དོག་བྱེད།།
ཕ་མའི་དྲུང་དུ་བུ་མོ་སྡོད་དབང་མེད། །ཀྱེ་མ་ཀྱེ་ཧུད་བུ་མོ་སེམས་པ་སྐྱོ།།
མཛེས་པའི་གཟུགས་དང་བརྩེ་བའི་བུ་ཁྱོད་དང་། །ཉེ་བའི་གཉེན་རྣམས་ཆོས་ཀྱིས་དགྲ་ཡིན་ཀྱང་།།
ཨ་ནེ་སྙིད་མོ་ནེ་ཙོ་གཅིག་པུ་ནི། །སྣང་ས་ཆོས་ལ་བསྐུལ་བའི་བླ་མ་ཡིན།།
ལྷ་འུ་དར་པོ་རང་མགོ་མ་འཐོན་པར། །སྣང་ས་མི་རྟག་འཆི་བ་མ་འབྱུང་ན།།
བུ་མོ་སྣང་ས་མི་སྡོད་ཆོས་ལ་འགྲོ། །འོད་དེ་འབུམ་པ་མི་སྡོད་རི་ཁྲོད་འགྲིམ།།
ཟེར་གསུངས་སྦེ་ སྲས་ལྷའུ་དར་པོ་སྐུ་རྒྱབ་ལུ་བསྣམས་ཏེ་ སྣང་ས་ཡུམ་སྲས་གཉིས་ མེ་ཏོག་ལྡུམ་རའི་ནང་ལུ་
ཁམས་བསངས་འབྱོནམ་ད། དཔོན་གྲགས་པ་བསམ་གྲུབ་ཡང་ མེ་ཏོག་ལྡུམ་རའི་ནང་ལུ་བྱོན་སྦེ་ དབུ་སྐྲ་ཁྲུས་གནང་
སྟེ། སྣང་སའི་སྐུ་ཕང་ལུ་ དཔོན་གྱི་དབུ་བཞག་ཞིནམ་ལས་ ཤིག་དང་སྲོ་མ་ཚུ་འཐུ་བཀོ་སྟེ་བཞུགས་ནུག།
དེའི་དུས་ལུ་ གནམ་སེར་ཁ་ལྷོད་དེ་ཡོདཔ་ལས། མེ་ཏོག་རྙིངམོ་ཚུ་ བ་མོ་གིས་བཤུར། གསརཔ་རེ་གཉིས་ཡོད་
མི་ཚུ་ལུ་ གསེར་སྦྱངམ་ཚུ་ཡང་དི་རི་རི་ འཁོར་ཏེ་ཡོད་པའི་རྐྱེན་གྱིས། སྣང་སའི་ཐུགས་ལུ་ ཚེ་འདི་ལུ་དགོ་པའི་
ཕམ་གཉིས་དངནི་ མ་ཤི་བའི་གོང་ལས་ར་ གསོན་པོ་ཁ་བྱལ་གཏང་དགོཔ་བྱུང་ཡི། ཕྱི་མར་དགོ་པའི་ལྷ་ཆོསནི་ ང་
ལུ་མེད། དོ་རུང་དེའི་ཐོག་ལུ་ འཇིག་རྟེན་གྱི་ཁྱིམ་ཐབ་འབད་རུང་ར་ ཨ་ནེ་སྙིད་མོ་གིས་ སྡང་སེམས་བསྐྱེད་དེ་དཀའ་
ངལ་འདི་བཟུམ་འཐོནམ་མས་མནོ་སྟེ་ ཐུགས་སེམས་སྐྱོ་བ་ཚད་མེདཔ་བྱུང་སྟེ་ རང་དབང་མེད་པར་ སྤྱན་ཆབ་ཤོརཝ་
ད། སྤྱན་ཆབ་འདི་ དཔོན་གྲགས་པ་བསམ་གྲུབ་ཀྱི་ སྙན་གྱི་ནང་ལུ་འཛགཔ་དང་ དཔོན་མནལ་སད་དེ་ ཨ་ཞེ་
སྣང་ས་ལུ་གཟིགསཔ་ད་ མོ་བཤུམས་ཏེ་ བཞུགས་ཡོདཔ་གཟིགས་ཏེ་ དེ་སྦེ་གསུངས་ནུག།
གཟུགས་མཛེས་ལྟ་བས་མི་ངོམ་ཡིད་འཕྲོག་མ། །དཔོན་པོ་སྣང་ས་ལན་གཅིག་བདག་ལ་གསོན།།
ཁ་སྒོ་སྐྱེ་གཟུགས་རྒྱན་གོས་རྒྱུ་ནོར་འཛོམས། །ཆོས་དང་འཇིག་རྟེན་བྱ་བ་ཀུན་ལ་མཁས།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
པང་དུ་བུ་ཆུང་བརྒྱབ་པའི་གཡུ་ལེགས་ཡོད། །རི་ནང་དཔོན་པོའི་ཇོ་མོ་བྱེད་བཞིན་དུ།།
སྣང་ས་ཐུགས་སེམས་སྐྱོ་དོན་མ་མཆིས་པས། །མིག་ཆུ་གཏོང་བའི་རྒྱུ་མཚན་ཅི་ཡིན་ནམ།།
མ་གསང་དྲང་པོའི་གཏམ་ཞིག་ཤོད་རོགས་མཛོད། །སྣང་སའི་འདོད་པ་བདག་གིས་བསྒྲུབ་པར་བྱ།།
ཟེར་གསུངསམ་ད་ སྣང་སའི་ཐུགས་ལུ་སྔ་གོང་ལུ་ དཔོན་ཡབ་སྲས་གཉིས་ལུ་ ཨ་ནེ་སྙིད་མོ་གིས་བསམ་ངན་
སྦྱོར་རྩུབ་འབད་ལུགས་ཚུ་ཞུ་བ་ཅིན། ཁོ་ར་སྐུ་མཆེད་ཀྱི་བར་ན་ དཀྲུགས་ཤིང་འབད་དེ་ ཕུང་བཟོ་དོ་བཟུམ་འགྱོ་ནི་
ཨིན་པས་མནོ་ སེམས་དོགས་པ་ཆགས་ཏེ་ ཞུ་མ་ནུམ་རུང་ ད་རེས་ ཚུར་དྲི་བ་གསུངསམ་ད། ཟུར་ཙམ་ཅིག་ཞུ་
ཚུགས་པ་ཅིན། རབ་ང་ར་གི་འདོད་པ་བཟུམ་ དམ་པའི་ལྷ་ཆོས་ལུ་འགྱོ་ནིའི་དགོངས་པ་མི་གནང་ག་མནོཝ་ཡོད། ག་
དེམ་ཅིག་འབད་ མ་གནང་རུང་རང་ ཨ་ནེ་སྙིད་མོ་སྐུ་མཆེད་ནང་རྡོག་ལུ་ དཔྱེ་འབད་བ་ཅིན་ ལྕགས་དམརཔོ་སྐམ་པ་
གིས་ གཅུན་དོ་བཟུམ་ བསླབ་བྱ་དང་ ཁ་བཀོད་མཛད་གནང་འོང་། དེའི་ཤུལ་ལས་ ང་ལུ་ཟོགཔ་ དེ་སྦེ་ར་མི་
འབད་བར་ སེམས་བདེ་ ལུས་སྐྱིདཔ་སྦེ་སྡོད་ནི་ཅིག་ མི་འོང་ག་མནོ་སྟེ་ སྣང་ས་གིས་དཔོན་ལུ་ ཞུ་ལན་གྱི་གླུ་
དེ་སྦེ་ཕུལ་ནུག།
ཕ་གཅིག་བླ་མ་རྣམས་ལ་ཕྱག་འཚལ་ལོ། །མ་དང་མཁའ་འགྲོའི་ཚོགས་ལ་གསོལ་བ་འདེབས།།
ལས་ཀྱིས་བསྐོས་པའི་ཚེ་གང་གཏན་གྱི་གྲོགས། །དཔོན་པོ་གྲགས་པ་བསམ་གྲུབ་བདག་ལ་དགོངས།།
བུ་མོ་ཕ་མའི་དྲུང་དུ་སྡོད་པའི་དུས། །སྣང་ས་རང་གི་ཡུལ་དུ་སྡོད་པའི་སྐབས།།
ཁ་སྒོ་སྐྱེ་གཟུགས་དགྲ་ལ་ལངས་ནས་ནི། །བུ་མོ་ཆོས་མེད་མི་སྒོ་འགྲིམ་དགོས་ཀྱང་།།
རི་ནང་དཔོན་པོའི་ཇོ་མོ་བསླེབས་ནས་ཀྱང་། །དཔོན་ལ་གུས་ཤིང་གཡོག་ལ་བྱམས་པར་བྱས།།
ལྷག་པར་ཨ་ནེ་སྙིད་མོའི་དགོངས་པ་དང་། །མ་བསྟུན་བསམ་པའི་གནོང་འགྱོད་བདག་ལ་མེད།།
འོན་ཀྱང་ཆང་ལན་ཆུ་ཡིས་འཇལ་བ་ལྟར། །བཟང་བྱས་ངན་ལན་སྡུག་པོ་སྣ་ཚོགས་གཏོང་།།
ཁ་རོག་བསྡད་ན་བུ་མོ་གླེན་མ་ཟེར། །གཏམ་ལན་འཇལ་ན་བུ་མོ་ཕེར་ཤ་ཟེར།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཕྱི་ལ་ཕྱིན་ན་མགོ་ཡངས་འཆལ་མོ་ཟེར། །ནང་དུ་བསྡད་ན་ལྷ་ཁང་ལོགས་རིས་ཟེར།།
དཔོན་པོ་སྒྲ་ཆེན་བཀའ་དྲིན་དྲན་ཙ་ན། །ཕྱག་ཕྱིད་ཞབས་ཏོག་ལེགས་པར་བསྒྲུབ་ན་བསམ།།
གྲགས་པ་བསམ་གྲུབ་ཞལ་ལ་བལྟས་ཙ་ན། །ཚེ་གང་འབྲལ་མེད་གཏན་གྲོགས་བྱས་ན་བསམ།།
ལྷའུ་དར་པོའི་ངོ་ལ་བལྟས་ཙ་ན། །འཇིག་རྟེན་འཁོར་བའི་ལས་ཀ་བྱས་ན་བསམ།།
གཡོག་པོ་གཡོག་མོའི་ཕྱོགས་ལ་བལྟས་ཙ་ན། །རི་ནང་དཔོན་པོའི་ཇོ་མོ་བྱས་ན་བསམ།།
ཨ་ནེ་སྙིད་མོའི་ངོ་ལ་བལྟས་ཙ་ན། །ཁ་སྨྲས་གླེང་གཞིའི་འཐབ་རྩོད་བྱས་ན་བསམ།།
མི་རྟག་འཆི་བ་འདི་ཚོ་བསམ་ཙ་ན། །དམ་པའི་ལྷ་ཆོས་ཅིག་རང་བྱས་ན་བསམ།།
ཕྱི་མར་དགོས་པའི་ཆོས་ནི་བདག་ལ་མེད། །ཚེ་འདིར་དགོས་པའི་ཕ་མ་གཉིས་དང་འབྲལ།།
བུ་མོ་ཕ་མ་དྲན་པའི་སྐྱོ་གླུ་འདི། །ཡབ་ཡུམ་གཉིས་ཀྱིས་གསན་ན་དགའ་བ་ལ།།
ཟེར་ཞུཝ་དང་ དཔོན་གྲགས་པ་བསམ་གྲུབ་ཀྱི་ཞལ་ལས། སྣང་ས་ཡབ་ཡུམ་གཉིས་དང་ འཕྱད་དགོ་མནོ་མི་འདི་
གནམ་མེད་ས་མེད་བདེན། མ་མཇལ་བར་ཡུན་རིངམོ་སོང་ཡི། ད་ ག་དེ་མགྱོགས་མགྱོགས་ཅིག་འབད་ གཉེན་
ཉེཝ་ཚུ་འཕྱད་པ་འབྱོན་ཆོག། ཐུགས་སྡུག་བསྔལ་མཛད་མི་དགོ་ སྙིད་མོ་ནེ་ཙོ་གིས་ ཁྱོད་ལུ་ཟོགཔ་འབད་འབདཝ་
བདེན་དང་མི་བདེན་མི་ཤེས། བདེན་པ་ཅིན་ང་གིས་ བསླབ་བྱ་བྱིན་འོང་། ད་རེས་ ང་བཅས་རའི་ཞིང་ནང་ ཀར་བརྔ་
རན་ནུག། ཉིནམ་ནངས་པ་གིས་གཅིག་དང་ གནངས་ཚེ་གིས་གཉིས་ གཞེས་ཚེའི་ལྷ་ཉིན་དཀརཔོ་གི་ དུས་ཚོད་ལུ་
ཀར་བརྔ་བར་ ལས་མི་ཚུ་དང་གཅིག་ཁར་ ཁྱོད་ཡང་འགྱོ་དགོ། ཡོ་བྱད་ག་ཅི་ར་དགོཔ་ཨིན་ན་ འདི་ཚུ་ག་ར་ ཨ་
ནེ་སྙིད་མོའི་ལག་པ་ལས་ ལེན་འབག་ཤིག་ཟེར་གསུངས་ནུག།
དེ་ལས་ ཨ་ནེ་སྙིད་མོ་ཡང་ ཨ་ཞེ་སྣང་ས་དང་ ལས་མི་ཕོ་མོ་འདི་ཚུ་ལུ་ ལྟོ་ཆང་བྱིན་པར་དང་ ལཱ་རྒྱབ་འབད་
བར་འོང་སྟེ་ ག་ར་ཀར་བརྔ་བའི་སྐབས་ལུ་ སྟོད་དིང་རིའི་ཕྱོགས་ལས་བྱོན་པའི་ རས་པ་བླ་སློབ་གཉིས་བསོད་སྙོམས་
ལྷང་པར་བྱོན་ཏེ་ སྣང་སའི་ཕྱོགས་ལུ་ཞལ་གཟིགས་ཞིནམ་ལས་ མགུར་མ་དེ་སྦེ་གསུངས་ནུག།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཕ་བླ་མ་རྣམས་ལ་ཕྱག་འཚལ་ལོ། །མ་རིགས་དྲུག་ཐར་པའི་ལམ་སྣ་དྲོངས།།
ཚུར་ཟས་ནོར་གོས་ཀྱི་འབྲེལ་བ་ཞུ། །ཕར་དམ་པའི་ཆོས་ཀྱི་འབྲེལ་བ་ཕུལ།།
ཁྱོད་སྣང་ས་དལ་འབྱོར་མི་ལུས་འདི། །ཤར་སྤང་རིའི་ལོགས་ཀྱི་འཇའ་ཚོད་འདྲ།།
འཇའ་ཁ་དོག་མཚར་ཡང་སྙིང་པོ་མེད། །ད་སྙིང་པོ་ལྷ་ཆོས་བྱེད་རེ་རན།།
ཁྱོད་སྣང་སའི་དལ་འབྱོར་མི་ལུས་འདི། །ལྷོ་ནགས་མའི་ལྗོངས་ཀྱི་ཁུ་བྱུག་འདྲ།།
གསུང་སྙན་འགྱུར་འཛོམས་ཀྱང་སྙིང་པོ་མེད། །ད་སྙིང་པོ་ལྷ་ཆོས་བྱེད་རེ་རན།།
ཁྱོད་སྣང་སའི་དལ་འབྱོར་མི་ལུས་འདི། །ནུབ་རྒྱ་མཚོའི་ནང་གི་ཀླུ་མོ་འདྲ།།
ནོར་ལོངས་སྤྱོད་འཛོམས་ཀྱང་སྙིང་པོ་མེད། །ད་སྙིང་པོ་ལྷ་ཆོས་བྱེད་རེ་རན།།
ཁྱོད་སྣང་སའི་དལ་འབྱོར་མི་ལུས་འདི། །བྱང་གཡུ་འབྲུག་སྔོན་མོའི་སྐད་དང་འདྲ།།
གཏམ་སྙན་གྲགས་ཆེ་ཡང་སྙིང་པོ་མེད། །ད་སྙིང་པོ་ལྷ་ཆོས་བྱེད་རེ་རན།།
ཁྱོད་སྣང་སའི་དལ་འབྱོར་མི་ལུས་འདི། །དབུས་ལྷ་ཁང་ལོགས་ཀྱི་ལྡེབས་རིས་འདྲ།།
གཟུགས་མཚར་སྡུག་འཛོམས་ཀྱང་སྙིང་པོ་མེད། །ད་སྙིང་པོ་ལྷ་ཆོས་བྱེད་རེ་རན།།
དགྲ་མི་རྟག་འཆི་བ་འབྱུང་ཙ་ན། །ཕོ་དཔའ་བོའི་བློ་ཤེད་འགྲོ་ས་མེད།།
བློ་ཆུང་བས་ཕྱི་གྲོས་བྱེད་ས་མེད། །དམན་མཛེས་མས་བསླུ་བྲིད་བྱེད་ས་མེད།།
མི་ཕྱུག་པོའི་ནོར་གྱིས་བསླུ་ས་མེད། །དཔོན་བཟང་པོའི་དབང་ཡོད་འགྲོ་ས་མེད།།
དབང་ཆུང་བའི་ཞུ་བ་འགྲོ་ས་མེད། །རྐང་མགྱོགས་པས་བྲོས་ཀྱང་ཐར་ས་མེད།།
དུས་ལན་གཅིག་འཐོབ་པའི་དལ་འབྱོར་རྟེན། །ད་སྟོང་ལོག་མ་གནང་ལྷ་ཆོས་མཛོད།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཟེར་མགུར་མ་གསུངསམ་ད་ ཨ་ཞེ་སྣང་སའི་ཐུགས་ལུ་ མགུར་མ་འདི་ཚུ་ བུམོ་ང་ལུ་གཟིགས་ཏེ་གསུངསམ་ཨིན་
པས། འདི་ཐུགས་བདེན་མནོ་སྟེ་ དད་པ་གནམ་མེད་ས་མེད་བསྐྱེད་དེ་ བསོད་སྙོམས་ཕུལ་ནིའི་འདོད་པ་ཡོད་རུང་ར།
ཨ་ནེ་སྙིད་མོ་དབང་ཆེཝ་ལས་ ལཱ་འབད་མི་ཚུ་གི་ལཱ་རྒྱབ་འབད་ མོ་ཡོདཔ་ལས་བརྟེན་ཕུལ་མ་ནུམ་པར། རྣལ་
འབྱོར་པ་དཔོན་གཡོག་གཉིས་ལུ་ འཚོ་བ་དང་ བསོད་སྙོམས་ཕུལ་ནིའི་དབང་ཚད་ང་ལུ་མེད།
ཕར་བཞུགས་མི་ཨ་ནེ་ ན་བཟའ་སྨུགཔོ་བཞེས་མི་ ཞལ་ཧུམ་ཆི་ཆི་ཡོད་མི་ འདི་ལས་ཞུ་ཞིག་ཟེར་ སྣང་སའི་
ཕྱག་མཛུབ་ཀྱིས་སྟོན་གནངམ་ད། རས་པ་དཔོན་གཡོག་གཉིས་ཀྱིས་ཡང་ ཨ་ནེ་སྙིད་མོའི་སྦོ་ལོགས་ཁར་བྱོན་ཞིནམ་
ལས། བསོད་སྙོམས་ལྷངམ་ད་ ཨ་ནེ་སྙིད་མོ་གིས་ལཱ་འབད་འཕྲོ་བཞག་སྟེ། སྤྱང་སློང་ཁྱེད་གཉིས་ ང་འབད་སར་
འོང་སྟེ་ ག་ཅི་འབད་ནི་ཨིནམ? གནམ་བྱཱར་གྱི་དུས་ལུ་དཀར་སྤྲང་དང་ དགུན་གྱི་དུས་ལུ་སྐྱུར་སྤྲང་འབད་ རི་ཁྲོད་
ལུ་བཞག་པ་ཅིན་ ཆོས་འབད་མ་ནུམ། གཡུས་ཁར་བཞགན་ལཱ་འབད་མ་ནུམ། འཐོབ་པ་ཅིན་ཇག་པ་འབད།
མ་འཐོབ་པ་ཅིན་ཨརཝ་བརྐུ། དུས་ཨ་རྟག་ར་ཤོབ་དང་གཡོ་སྒྱུ་ཁོ་ན་ལུ་ མི་ཚེ་བསྐྱལ་ཏེ་སྡོད་མི་ བཀྲ་མ་ཤིས་
པའི་རས་པ་ཁྱེད་ཚུ་གི་ གདོང་ལན་ང་གིས་འབད་མི་ཤེས། བསོད་སྙོམས་དགོ་པ་ཅིན། སྐུ་གཟུགས་རྨ་བྱ་ལས་ལེགས་
པ། གསུང་སྐད་འཇོལ་མོ་ལས་ཧནཔ། ཐིགས་རིས་འཇའ་ཚོན་ལས་བཀྲ་བ། སྐུ་དབང་རི་རབ་ལས་ཆེ་བ། ང་བཅས་
མྱང་སྟོད་ རི་ནང་པའི་དཔོན་མོ་ སྣང་ས་འོད་འབུམ་ཟེར་མི་འདི་ ཕ་གི་འདི་ཨིན། མོ་ལས་ཞུ་ཞིག། ངནི་ ཁོང་
ཚུ་གི་གཡོགམོ་ཨིན། བསོད་སྙོམས་བྱིན་ནིའི་དབང་ཚད་ ང་ལུ་མེད་ ཟེར་སླབ་སྟེ་ལོག་བཏང་ནུག།
ད་རུང་ར་ རསཔ་དཔོན་གཡོག་གཉིས་ སྣང་
སའི་སྐུ་མདུན་ལུ་འོང་སྦེ་ གོང་ལུ་ཨ་ནེ་
སྙིད་མོ་གིས་ སླབ་མི་ལོ་རྒྱུས་ཚུ་ཞུཝ་ད་སྣང་
སའི་ ཐུགས་ཀྱིས་མ་བཟོད་པར་ ཚར་ཕོན་
ཟེར་ བཞར་ཤིང་ བདུན་ཕུལ་ཏེ། རསཔ་
དཔོན་གཡོག་གཉིས་ ག་ཏེ་ལས་འབྱོནམ?
ད་ག་ཏེ་བྱོན་ནི་སྨོ? ང་བུམོ་སྣང་ས་ ཚེ་
མཇུག་ལུ་ དམ་པའི་ལྷ་ཆོས་དང་མཇལ་ཚུགས་པའི་ སྐྱབས་འཇུག་དང་བསྔོ་སྨོན་ཐུགས་རྗེས་གཟིགས་ཏེ་ བཀའ་
དྲིན་བསྐྱང་གནང་ལགས། ཟེར་ཞུཝ་དང་ རསཔ་དཔོན་གཡོག་གཉིས་ཀྱིས་ ད་རུ་ར་སྣང་སའི་གསུང་ལན་ལུ་ མགུར་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
མ་དེ་སྦེ་གསུངས་ནུག།
ཕ་བླ་མ་རྣམས་ལ་ཕྱག་འཚལ་ལོ། །མ་རིགས་དྲུག་ཐར་པའི་ལམ་སྣ་དྲོངས།།
ཡང་གཅིག་གསོན་དང་དཔོན་མོ་སྣང་ས་ལགས། །བསོད་སྙོམས་སྦྱིན་པ་བསྩལ་བ་བཀའ་དྲིན་ཆེ།།
བདག་ནི་ཡོང་བ་ལ་སྟོད་ཕྱོགས་ནས་ཡོང། །སྟོད་གངས་རི་ལ་ཕྱི་སྒང་ནས་ཡོང།།
ང་མི་ལ་རས་པའི་སློབ་མ་ཡིན། །ང་ཡི་མིང་ལ་རས་ཆུང་རྡོར་གྲགས་ཟེར།།
གྲོགས་བྱེད་པའི་རས་ཆུང་གཅིག་པུ་འདི། །མིང་ལ་ཉེ་གནས་རིན་ཆེན་གྲགས་པ་ཟེར། །
ད་འགྲོ་བ་དབུས་ཀྱིས་ཕྱོགས་ལ་འགྲོ། །དབུས་ཡར་ལུང་སྐྱོར་པོའི་གྲོང་དུ་འགྲོ།།
ཕུ་ན་སྒྲུབ་པ་རྒྱབ་པའི་སྒོམ་ཆེན་དང་། །མདའ་ན་འཚོ་བ་སྦྱོར་བའི་ཡོན་བདག་གཉིས།།
སངས་མཉམ་པོར་རྒྱ་བའི་རྟེན་འབྲེལ་ཡོད། །རྟེན་འབྲེལ་གྱི་སྙིང་པོ་བསྔོ་བ་ཡིན།།
ཚུར་ཟས་འབྲེལ་ཐོབ་པའི་སྣང་ས་དང་། །ཕར་ཆོས་འབྲེལ་ཐོགས་པའི་རས་པ་གཉིས།།
དམ་ཆོས་དང་མཇལ་བའི་རྟེན་འབྲེལ་ཡིན། །རྟེན་འབྲེལ་གྱི་སྙིང་པོ་སྐྱབས་འཇུག་བྱེད།།
ཟེར་གསུངསམ་ད་ ད་རུང་ར་ དད་པ་གནམ་མེད་ས་མེད་བསྐྱེད་དེ་ ཀར་བརྔ་བའི་ བཞར་ཤིང་གསུམ་ ཧེང་སྐལ་
ཕུལ་ཞིནམ་ལས་ ཕྱག་འཚལ། བྱིན་རླབས་ཞུཝ་ལས་བརྟེན་ རས་པ་དཔོན་གཡོག་གཉིས་ཡང་ཐུགས་མཉེས་ཏེ་
བསྔོ་བ་དང་སྨོན་ལམ་ ལེགས་ཤོམ་འབད་མཛད་གནང་སྟེ་ ལོག་བྱོན་ནུག་གོ།
དེའི་ཚེ་ སྣང་ས་གིས་ རས་པ་གཉིས་ལུ་བསོད་སྙོམས་བྱིན། ཕྱག་འཚལ་བྱིན་རླབས་ཞུ། འབད་སར་ཨ་ནེ་སྙིད་མོ་
གིས་མཐོང་སྟེ་ གནམ་མེད་ས་མེད་ཞེ་སྡང་ལངས་ཏེ་ གོ་གི་མཐའམ་གཡས་བརྗེས་གཡོན་བརྗེས་སྦེ་ ལག་པར་
འཁརཝ་ཅིག་འབག་སྟེ་ ཨ་ཞེ་སྣང་སའི་གདོང་ཁར་འོངས་ཞིནམ་ལས། མིག་ཏོ་ཡང་ ཐོན་འགྱོ་སག་ས་སྦེ་ལྟཝ་
ད་གཅིག་ཁར་ གླུ་འདི་འཐེན་ནུག།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཕྱི་རུ་གཟུགས་མཛེས་ཁ་དོག་མཚར་ན་ཡང་། །ནང་དུ་བསམ་ངན་དུག་གི་ཟས་ལ་སྤྱོད།།
རྨ་བྱ་འདྲ་བའི་བདུད་མོ་སྣང་ས་ཁྱོད། །ཨ་ནེ་སྙིད་མོ་ང་ལ་ཚུར་ཉོན་དང་།།
ལ་སྟོད་དིང་རི་གླང་འཁོར་དགོན་པ་ན། །རྒྱ་གར་གྲུབ་ཆེན་དམ་པ་སངས་རྒྱས་དང་།།
སྟོད་ཀྱི་ལ་ཕྱི་གངས་ཀྱི་ར་བ་ན། །བོད་ཀྱི་རྣལ་འབྱོར་མི་ལ་རས་པ་བཞུགས།།
དེ་ལ་བརྟེན་ནས་མྱང་སྟོད་རི་ནང་འདིར། །རས་པ་ཕར་འགྲོ་ཚུར་འགྲོ་རྒྱུན་མི་ཆད།།
སློང་མི་ཀུན་ལ་གང་འདོད་སྟེར་ན་ནི། །བུ་སྐྱེས་ཨ་མ་བྱས་ནས་དགོས་པ་ཆུང་།།
མྱང་སྟོད་རི་ནང་གཤོང་ཞིང་རིང་མོ་འདི། །གྲོ་སྲན་གཉིས་པོའི་འཐོན་ཁུངས་དྲག་ཤོས་ཨིན།།
ཚར་ཕོན་གང་ཡོད་སྤྲང་པོ་ལ་སྟེར་ན། །སྤྲང་མོ་ཁྱོད་ཀྱང་མ་སྡོད་མཉམ་དུ་སོང་།།
ཟེར་སླབ་ད་ སྣང་ས་གིས་གླུ་ལན་དེ་སྦེ་གསུངས་ནུག།
སྐྱབས་གནས་དཀོན་མཆོག་གསུམ་ལ་ཕྱག་འཚལ་ལོ། །བུ་མོ་ཆོས་མེད་མ་ལ་ཐུགས་རྗེས་གཟིགས།།
ཚུར་ལ་གསོན་དང་ཨ་ནེ་སྙིད་མོ་ལགས། །ང་ཡིས་བསོད་སྙོམས་སྟེར་ཐག་མ་ཆོད་པར།།
ཨ་ནེའི་དྲུང་དུ་སློང་ལ་བཏང་བའི་ཚེ། །ཨ་ནེ་ཉིད་ཀྱིས་རས་པ་བླ་སློབ་ལ།།
ང་ནི་གཡོག་ཡིན་སྟེར་ཐག་ག་ནས་ཆོད། །ཁོང་ནི་དཔོན་མོ་ཡིན་པས་ཞུས་ཤོག་ཅེས།།
སླར་ཡང་ང་ཡི་དྲུང་དུ་རྫོང་བའི་དུས། །བསོད་སྙོམས་མ་བྱིན་སྟོང་ལོག་བྱས་གྱུར་ན།།
སྤྲང་པོས་གཏམ་ཁྱེར་ལུང་པའི་མདའ་དང་ནི། །ཕོ་རོག་ཤ་ཁྱེར་ལུང་པའི་ཕུག་བཞིན་དུ།།
མྱང་སྟོད་རི་ནང་དཔོན་པོའི་གཏམ་དོན་ལ། །གནོད་དོགས་ཚར་ཕོན་ཁ་ཤས་བྱིན་པ་ཡིན།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
དཀོན་མཆོག་མཆོད་དང་ངན་སློང་སྦྱིན་གཏོང་གིས། །ནོར་ལ་སྤྱོད་ཤེས་ཕྱུག་པོའི་མཚན་ཉིད་ཡིན།།
སྦྲང་མས་སྦྲང་རྩི་བསགས་པ་ཇི་བཞིན་དུ། །སེར་སྣས་བསགས་པའི་ནོར་གྱིས་ཕན་མི་ཐོགས།།
དབང་ཕྱུག་མི་ལའི་བུ་སློབ་རས་པ་ལ། །སྤྲང་པོ་མ་གསུངས་དད་ཅིང་གུས་པར་མཛོད།།
བུ་མོས་མཆོད་སྦྱིན་དགེ་བ་བྱེད་པ་ལ། །བདུད་མོ་མ་གསུངས་རྗེས་སུ་ཡི་རངས་མཛོད།།
ཟེར་གསུངསམ་ད་ ཨ་ནེ་སྙིད་མོ་དེནི། ད་རུང་ ཧེ་མ་བ་ཡང་ལྷག་པར་ ཁོང་ཁྲོ་སྦོམ་ལངས་ཏེ་ ཨ་ཞེ་སྣང་ས་
ཟེར་བའི་ བདུདམོ་ཕུང་འདྲེ་མ་ཁྱོད་ རས་པ་དཔོན་གཡོག་གཉིས་ གཟུགས་འཇའ་རིསམོ་ཡོད་མི་དེ་དང་ གསུང་སྐད་
ཧན་ཏོང་ཏོ་འདི་ལུ་ཆགས་ཏེ་ ཚར་ཕོན་ཀར་ཆགཔ་ དེ་ཚུ་བྱིནམ་མ་གཏོགས་ དམ་པའི་ཆོས་ལུ་ དད་དང་མོས་གུས་
བསྐྱེད་དེ་ ཕུལ་ཕུལཝ་རྩ་ལས་ར་མེན། ཁྱོད་གདོང་ཁར་ བུ་དང་རྒྱབ་ཁར་ཕམ་ཡོད་མནོ་སྟེ་ ཁ་ཤུགས་བཙོངས་ཏེ་
གིས་ ཕར་གཅིག་སླབ་པ་ཅིན་ ཚུར་གཉིས་ཁ་ལན་འཇལཝ་མས།
ཁྱོད་མྱང་སྟོད་རི་ནང་པའི་ མནའམ་ཨིནམ་ཙམ་མ་གཏོགས། འདི་ལས་ལྷགཔ་ ང་མྱང་སྟོད་རི་ནང་པའི་ མི་ངོ་བོ་གི་
བུམོ་ཨིནམ་མ་ཚད་ ཕྱི་ནང་གི་ལཱ་གཡོག་ག་ར་གི་ འགན་ཁུར་ང་གིས་འབགཔ་ཨིནམ་ ཁྱོད་ཀྱིས་ ད་ལྟོ་ཡང་
མ་ཤེས་ག? ཧེ་མ་ལས་ ད་ལྟོ་ཚུན་ཚོད་ ཁ་གིས་བརྡ་འཕྲོད་དེ་སླབ་རུང་ མི་ཉན་པས།
ད་འབདན་ ངེའི་ལགཔ་གིས་ བརྡ་འཕྲོད་དགོ་པའི་དུས་ལུ་བབས་བབས་ཨིན་ཟེར་སླབ་སྟེ་ ཨ་ཞེ་སྣང་ས་ གན་
རྐྱལ་གནམ་ནངསམ་བཟུམ་ཅིག་དང་ ཁ་སྤུབ་གནམ་བསྲོཔ་འདེ་ ས་ཁར་བརྡབས་ཏེ་ སྒལ་ཏོ་གུ་འཁརཝ་གིས་ཚར་
ལེ་ཤ་དྲངས། དེ་ལས་ སྣང་སའི་དབུ་སྐྲ་སེར་ལིང་ལྗང་པ་བཟུམ་ཡོད་མི་དེ་ལས་ སྐྱ་དག་པ་ཅིག་འབལ་ཞིནམ་ལས་
མོ་རའི་ཧེམ་ཅུང་ནང་བཙུགས་འབག་སྟེ། ད་རུང་ར་ མོ་ར་གི་ཕོ་རྒནམོ་གྲགས་པ་བསམ་གྲུབ་དེ་ སྣང་ས་ལུ་ཐུགས་
བརྩེ་བ་སྦོམ་ཡོད་པའི་སྟབས་ཀྱིས་ སྐུ་མདུན་ལུ་བཅར་ཞིནམ་ལས་ ཨ་ནེ་སྙིད་མོ་ནེ་ཙོ་མོ་རང་གི་ སྐྱ་ཨིནམ་བཟོ་
སྟེ་ སྣང་སའི་དབུ་སྐྲ་འབལ་མི་ཚུ་ མོ་ར་གི་ལག་པར་འབག་སྟེ་སྔུ་ཡི་སྔུ་ཡི་ར་ བར་ན་ཕུང་དཀྲུགས་ནིའི་གླུ་འདི་
འཐེན་ནུག།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཕོ་ལ་དཔོན་པོ་གྲགས་པ་བསམ་གྲུབ་ལགས། །སྙིད་མོ་ནེ་ཙོ་ང་ལ་ཚུར་གསོན་དང་།།
རང་རེའི་དཔོན་མོ་སྣང་ས་འོད་འབུམ་གྱིས། །བཅོལ་བའི་ལས་ཀ་བཙས་མ་མི་བརྔ་བར།།
མ་བཅོལ་བ་ཡི་བྱ་བ་སྣ་ཚོགས་བྱེད། །ད་ནང་ཞོགས་པ་ཉི་མའི་སྔ་ཆ་ལ།།
གཟུགས་མཛེས་སྐད་སྙན་རས་པ་ཟོག་སྟོང་གཉིས། །རང་རེའི་གཤོང་ཞིང་རིང་མོའི་སྟེང་དུ་འབྱོར།།
སྣང་ས་སེམས་ཤོར་ཚར་ཕོན་ཕལ་ཆེར་བྱིན། །ངོ་ཚ་མེད་པའི་ལུས་འབྲེལ་འདོད་རྩིས་བྱེད།།
དེ་ཚོ་མཐོང་ནས་སེམས་ཀྱིས་མ་བཟོད་པར། །ཁ་ཏ་བྱེད་དུ་ཕྱིན་ཀྱང་མི་ཉན་པར།།
ད་དུང་བྱེད་ངན་ངོ་སོར་ཁྱེར་ནས་ནི། །སྐྲ་བཏོགས་བརྡུང་ཐག་མང་པོ་བཏང་བྱུང་བས།།
ཤ་རུས་གཅིག་པའི་སྤུན་དང་མནའ་མ་གཉིས། །གདམ་ཁ་མ་ནོར་བ་ཞིག་ཇོ་བོས་མཛོད།།
ཟེར་ཞུཝ་ད། དཔོན་གྲགས་པ་བསམ་གྲུབ་ཀྱི་ཐུགས་ལུ་ སྙིད་མོ་ནེ་ཙོ་གིས་ ར་སྤྲོད་ཁུངས་དག་མེད་པར་ ཧམ་
པ་བཙོངས་ཏེ་ འདི་བཟུམ་ནི་རྩ་ལས་ར་མི་སླབ་འོང་། དཔོན་མོ་སྣང་ས་ཟེར་མི་དེནི་ བཟོ་བལྟ་བྱ་རིསམོ་ཡོད་པའི་
ཁ་ལུ་ བུ་གཞིའི་ཕམ་ཅིག་ཨིན་མནོ་སྟེ་ ང་བཅས་མྱང་སྟོད་རི་ནང་པའི་དཔོན་གཡོག་ ག་ར་གིས་དགའ་བའི་འཛུམ་
གྱིས་གདོང་ལེན་འབད། བརྩེ་བའི་སེམས་ཀྱིས་བསྐྱངས་པ་ལས་བརྟེན་ ད་ མོ་ལང་ཤོར་ཐལ་སོཔ་ཨིན་པས། བུཚ་
དང་ཨམ་སྲུ་གི་རིགས་ འགོ་དང་འགོ་ལས་ར་ ལང་ཤོར་མ་གཏང་པར་ ག་དེ་དྲག་དྲག་བདག་འཛིན་མ་འབད་བ་
ཅིན་ ལེགས་ཤོམ་མི་འོང་མནོ་སྟེ་ དཔོན་མོ་སྣང་ས་བཞུགས་སར་འབྱོནམ་ད། ཨ་ཞེ་སྣང་ས་དེནི་ཨ་ནེ་སྙིད་མོ་གིས་
བརྡུངས་པའི་སྟབས་ཀྱིས་ ན་ཟུག་གིས་དྲེགས་མ་ཚུགས་པར་ཞིང་གི་ གད་པའི་གི་ཁུག་ཅིག་ནང་ སྤྱན་ཆབ་ཤོར་ཡི་
ར་བཤུམས་ཏེ་ བཞུགས་ཡོདཔ་དཔོན་གྱིས་གཟིགས་ཏེ་ གླུ་འདི་གསུངས་གནང་ནུག།
ལན་ཅིག་ཚུར་ལ་ཉོན་དང་བུ་མོ་སྣང་ས་འོད་འབུམ། །རི་ནང་དཔོན་པོའི་ཕྱོགས་ལ་རྣ་བའི་དབང་པོ་ཉོན་དང་།།
གྲགས་པ་བསམ་གྲུབ་ང་ལ་རྣ་བའི་དབང་པོ་ཉོན་དང་། །བཅོལ་བའི་ལས་ཀ་འདི་བྱས་ཁྱོད་ལ་བསྟན་རྒྱུ་མེད་པར།།
མ་བཅོས་ཟོག་སྟོང་རས་པར་སྣ་ལེན་བྱས་པས་མི་ཆོག །ད་དུང་ང་ཡི་ནུ་མོར་བརྡུང་ཐག་བཏང་ནས་གང་ཡིན།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སྤྲང་ཁྱི་ཐོག་ཁར་བཏགས་པས་ནམ་མཁའི་སྐར་མ་རྨུག་གིས། །དམ་བི་ཉི་མར་བསྲོས་པོས་ཁ་ལས་ཞབས་ར་མཐོ་བ།།
བོང་བུ་ཆག་གིས་གསོས་པས་རྟ་ལ་ཕྲ་རྐང་གཏོང་གིས། །ཆུ་ཉམས་མཉན་པས་ལོན་ནས་ཀོ་གྲུ་མཐིལ་རྡོལ་གཏོང་གིས།།
ཁྱི་ཉམས་སྤྲང་པོས་ལོན་ནས་རྒྱུགས་ཐང་ཕྲག་འགེལ་བྱེད་ཀྱིས།།ཁྲིམས་མེད་བདུད་མོ་སྣང་སའི་བྱེད་ལུགས་འདི་ལ་ལྟོས་ཤིག།
ཟེར་གསུངསམ་ད། ཨ་ཞེ་སྣང་སའི་ཐུགས་ལུ་ མདའ་རྐྱབ་པས་མི་ཆོག་ གཞུ་གིས་ངོམ་ཟེར་བའི་དཔྱེ་བཟུམ་ ཨ་
ནེ་སྙིད་མོ་གིས་ང་ལུ་ཚུར་བརྡུངས་པ་གིས་ མ་བཏུབ་པར་ ད་རུང་ར་ མོ་ ང་གིས་ཕར་བརྡུངས་ཡི་ ཟེར་དཔོན་ལུ་
ཤོབ་རྐྱབ་སྟེ་ ཞུ་ལོག་བསྐྱལ་བསྐྱལཝ་ཨིན་པས།
ཨིན་རུང་ར་ ཁོང་ཁྲོ་སློང་མི་མེདན་ བཟོད་པ་ག་ལུ་བསྒོམ་ནི? འདིའི་ནང་དོན་ཉིད་ལས་ཡང་ ད་རེས་ ཨ་ནེ་སྙིད་མོ་
ནེ་ཙོ་གིས་ ང་ལུ་འབད་མ་རུངས་པའི་བྱཝ་སྤྱོདཔ་འབད་མི་ཚུ་ ཤོབ་དང་གཡོ་སྒྱུ་འབད་མ་དགོ་པར་ གཏམ་ཕྲང་སྟེ་
དཔོན་ཡབ་སྲས་གཉིས་ལུ་ཞུ་བ་ཅིན་དགོངསམ་མ་ཁྲེལཝ་ཅིག་འོང་ནི་ཨིན་པས། དེ་སྦེ་འབདཝ་ད་ ཁོང་ར་སྐུ་མཆེད་ཚུ་
གི་བར་ན་ བསལ་ཞུགས་བཅུགཔ་བཟུམ་འགྱོ་ནིའི་ཉེན་ཁ་འདུག། ཞུ་སྟེ་ ག་ཅི་འབད་ནི? དེ་གིས་མ་ཚད་ ཐ་ན་
བྱ་རོགས་ཕོ་མོ་ཚུ་ལུ་སླབ་སྟེ་འབད་རུང་ ཨམ་སྲུ་ནང་རྡོག་ཆགས་སྡང་འབད་འབདཝ་བཟུམ་ མཐོང་ནི་ཨིན་པས་ཟེར་
མནོ་སྟེ་ ལན་ག་ནི་ཡང་མ་གསུངས་པར་ བཞུགས་ནུག།
དཔོན་གྲགས་པ་བསམ་གྲུབ་ཀྱི་ཐུགས་བསམ་ལུ་ ངེའི་ནུམོ་སྙིད་མོ་ནེ་ཙོ་གིས་སླབ་མི་ བློ་འདི་བདེན་པས། སྣང་སའི་
སེམས་ཁར་ཕོག་སྟེ་གིས་ མིག་ཆུ་འཐོནམ་མ་གཏོགས་ བློ་ལན་ག་ནི་ཡང་སླབ་ནི་མིན་འདུག། ཟེར་ ཐུགས་
དགོངས་གནམ་མེད་ས་མེད་ཁྲེལ་ཏེ་ སྣང་སའི་དབུ་སྐྲ་ལས་ཕྱག་གིས་བཟུང་ཞིནམ་ལས་ ཕར་འདྲུད་ཚུར་འདྲུད་འབད་
བ་གིས་མ་ཚད། ཞབས་ཀྱི་རྡོག་ཐལ་དང་ གྱི་ལྟག་གིས་ཚར་ལེ་ཤ་བརྡུངསམ་ལས་བརྟེན་ཏེ་ སྣང་སའི་ཕྱག་ཡང་
བཅག་གཏངམ་ལས་ ན་ཟུག་གིས་དྲེགས་མ་ཚུགས་པར་ གསུང་སྐད་ལྷང་ལྷང་ཤོརཝ་ ཕོ་གཡོག་བསོད་ནམས་
དཔལ་སྐྱེད་དང་ མོ་གཡོག་འཛོམས་པ་སྐྱིད་གཉིས་ཀྱིས་གོ་སྟེ་ དཔོན་པོ་གྲགས་པ་བསམ་གྲུབ་ལུ་ ཁོང་གཉིས་ཀྱིས་
ཕྱག་འཚལ་ཏེ་ གསོལཝ་དེ་སྦེ་བཏབ་ནུག།
ཚུར་ལ་གསོན་དང་མི་དབང་རྒྱལ་པོ་ལ། །གཡོག་པོ་གཡོག་མོ་གཉིས་ལ་སྙན་གསོན་དང་།།
དཔོན་མོས་ཐུགས་དང་འགལ་བ་མཛད་སྲིད་ན། །དཔོན་པོས་བཀའ་བཀྱོན་གནང་བ་འོས་ཡིན་ཀྱང་།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཚེ་གང་གཏན་གྲོགས་བུ་སྐྱེས་ཨ་མ་ལ། །ཁྲེལ་མེད་ཕྱག་བྱུགས་འདི་འདྲ་མཛད་ཕོད་དམ།།
སྣང་སའི་ཞལ་རས་བཅོ་ལྔ་ཟླ་བ་ལ། །རྨ་བཟོས་ཁྲག་གི་སྤྲིན་པས་གཡོགས་ནས་འདུག།
མཛེས་པའི་སྐུ་ལས་སྨྱུག་གསར་ལྡེམ་པ་དེ། །རྩིབས་མ་ཡལ་ག་གསུམ་ཙམ་ཆག་ནས་འདུག།
ཕྱག་བྱུགས་མ་གནང་མྱང་སྟོད་རི་ནང་དཔོན། །སྤྱན་ཆབ་མ་བསིལ་དཔོན་མོ་སྣང་ས་ལགས།།
ཟེར་ཞུ་ཞིནམ་ལས་། དཔོན་གྲགས་པ་བསམ་གྲུབ་དང་ ཨ་ཞེ་སྣང་ས་གཉིས་ རང་རང་སོ་སོའི་གཟིམ་ཅུང་ནང་ལུ་
གདན་དྲངས་ནུག།
ཁྱིམ་ལཱ།
- དོན་ཚན་བཞི་པའི་ནང་ལུ་ ཨ་ཞེ་སྣང་ས་ལུ་ ལེགས་པའི་ཁྱད་ཆོས་ ག་ཅི་ར་མཐོང་ཡི་གོ?
- འབྱུང་རིམ་འདི་ནང་ལུ་ ཁྱོད་ དཔོན་གྲགས་པ་བསམ་གྲུབ་ཨིན་པ་ཅིན་ སྣང་སའི་སྐོར་ལས་ ཞུ་ལོག་ལྷོད་
པའི་ལན་ལུ་ ག་ཅི་ར་འབད་འབདཝ་་འོང་གོ?
- སྣང་ས་གིས་བསྒོམ་པའི་བཟོད་པ་འདི་ བཟོད་པའི་དབྱེ་བ་ག་ཅིིའི་ནང་ལུ་ ཚུད་ནི་ཨིན་མས་གོ?
- ཕར་ལང་ཤོར་གཏངམ་ད་ ཚུར་བལྟ་ ཚོད་བལྟ་བའི་དཔེ་ ག་ཅི་ར་བཞག་ནུག་གོ?
- མདའ་རྐྱབ་པས་མི་ཆོག་ གཞུ་གིས་ངོམ། ཟེར་བའི་དཔྱེ་གཏམ་འདིའི་གོ་དོན་བྲིས་ཏེ་ གནས་སྟངས་ཅིག་
གསར་བཟོ་འབད།
སློབ་ཁང་སྦྱོང་ལཱ།
སློབ་ཕྲུག་ཚུ་ སྡེ་ཚན་བཟོ་ཞིནམ་ལས་ སྡེ་ཚན་གྱི་ནང་འཁོད་ལུ་ རང་གི་མི་ཚེ་ནང་ གཉེན་གྲོགས་ལས་ སྤུན་
ཆ་ཁག་ཆེ། ཟེར་བའི་ གནད་དོན་གྱི་ཐོག་ལུ་ རྒྱབ་ཁུངས་དང་བཅས་ སྐར་མ་རེ་རེའི་ གསལ་བཤད་ སྐོར་
རྒྱབ་སྦེ་འབད། གསལ་བཤད་འབད་བའི་སྐབས་ ག་རའི་འབྲི་དེབ་ནང་ལུ་ སྐུགས་ཀྱི་ཚད་གཞི་ཚུ་བཟོ་ཐོག་ལས་
གསལ་བཤད་འབདཝ་ད་ ཆ་རོགས་ཚུ་གིས་སྐུགས་བྱིན་ཏེ་ གསལ་བཤད་འབད་ནི་ ག་དྲག་ག་བལྟ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
དོན་ཚན་ལྔ་པ།
ཆོས་མཛད་ནིའི་ རྐྱེན་ངན་གྲོགས་ལུ་ཤར་ཏེ་ སྡུག་བསྔལ་གྱི་ངང་ལུ་བཞུགས་པའི་མཛད་པ།
༉ དེའི་དུས་ལུ་ དགོན་པ་སྐྱིད་པོ་གཡའ་ལུང་ཟེར་སར་ བླ་མ་བཟང་པོ་ཤཱཀྱ་རྒྱལ་མཚན་ ཟེར་ཞུ་མི་ རྗེ་བཙུན་མི་
ལ་རས་ཆེན་ལུ་ ལྷོ་བྲག་མར་པ་ལོ་ཙྭ་གིས་ ལུང་བསྟན་པའི་ བླ་མ་རོང་སྟོན་ལྷ་དགའི་ཐུགས་སྲས་ བུ་ཆེན་ཚུ་གཙོ་
བོ་ གསང་སྔགས་གསར་རྙིང་སྤྱི་དང་ ལྷག་པར་དུ་ཡང་ དམ་ཆོས་རྫོགས་པ་ཆེན་པོ་ལུ་ མཁས་ཤིང་གྲུབ་པ་ཐོབ་མི་
གིས་ མྱང་སྟོད་རི་ནང་པའི་ དཔོན་མོ་ སྣང་ས་འོད་འབུམ་དེ་ རིགས་བཟང་གི་མཁའ་འགྲོ་མ་ཨིནམ་ལས། རྐྱེན་
ངན་པ་ གྲོགས་སུ་ཤར་ཏེ་གིས་ འདས་ལོག་ཆོས་མཛད་མར་གྱུར་ཏེ། ཕྲིན་ལས་དང་ འགྲོ་དོན་ བསམ་གྱིས་མི་
ཁྱབ་པ་འོང་ནི་ཡོདཔ་ བླ་མ་གིས་མངོན་ཤེས་མཁྱེན་ཏེ། ཨ་ཞེ་སྣང་ས་འདས་ལོག་སྦེ་ མགྱོགས་པར་འབྱུང་ནིའི་
རྐྱེན་འོང་ཐབས་དང་ ཆོས་ལུ་བསྐུལ་བའི་དོན་ལུ་ ཕོ་སྐྱེས་གཞོནམ་སྤྱང་སློང་གཟུགས་གཞི་མཛེས་ཏོག་ཏོ་དང་། སྐད་
ཧན་ཏོག་ཏོ་ཅིག་གིས་ སྤྱ་རྩེདམོ་རྩེ་ནི་ལུ་མཁསཔ་ཅིག་ལུ་སྤྲུལ་ཏེ་ ཨ་ཞེ་སྣང་སའི་གཟིམ་ཅུང་གི་ རབ་གསལ་
གྱི་འོག་ལུ་བྱོན་ཞིནམ་ལས་ སྤྱ་དེ་གིས་རྩེདམོ་མ་འདྲཝ་ལེ་ཤ་ཅིག་རྩེ་བཅུགཔ་ད་གཅིག་ཁར་ སྤྱང་སློང་དེ་གིས་ གླུ་
དེ་སྦེ་འཐེན་ནུག།
ལྷ་ལས་ལྷག་པའི་གཟུགས་མཛེས་ཡིད་འོང་མ། །རབ་གསལ་ནང་ན་བཞུགས་པའི་དཔོན་མོ་ལགས།།
མ་ཡེངས་སྤྱན་ནི་སྤྲེལ་རྩེད་འདི་ལ་གཟིགས། །སྙན་གྱི་དབང་པོས་སྤྲང་པོའི་གླུ་ལ་གསོན།།
ཤར་ཕྱོགས་ཀོང་ཡུལ་ལྗོན་པའི་ཤིང་གསེབ་ན། །སྤྲེའུ་ཨ་མ་རེ་ལ་སྤྲེལ་ཕྲུག་རེ།།
གཡང་རྩལ་ཅན་རྣམས་ལུས་ཀྱིས་ཟློས་གར་སྒྱུར། །རྩལ་མེད་རྣམས་ཀྱང་ཞིམ་མངར་ཤིང་ཏོག་བཟའ།།
སྤྲེལ་ཕྲུག་ལས་ཟད་སྤྲང་པོའི་ལག་ན་འཐེབས། །སྐེ་ལ་ཐག་པ་གཡོགས་དུས་འོ་རེ་བརྒྱལ།།
རྩེད་མོ་བསླབ་ཕྱིར་སྡུག་ལས་སྣ་ཚོགས་གཏོང་། །སྤྲེ་འུ་བྱ་བྱེད་མང་བས་ལེན་པ་ཡིན།།
ལྷོ་ཕྱོགས་བྷེ་དྷའི་ཡུལ་གྱི་ནགས་ལྗོངས་ན། །བྱ་མོ་ཨ་མ་རེ་ལ་བྱ་ཕྲུག་རེ།།
གཤོག་རྩལ་ཅན་རྣམས་གནམ་འཕང་དགུང་ལ་གཅོད། །རྩལ་མེད་རྣམས་ཀྱང་ནགས་མའི་ཤིང་རྩེར་བབས།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སྨྲ་མཁན་ནེ་ཙོ་རྒྱལ་པོའི་ཕྱག་ན་འཐེབས། །རྐང་པར་ལྕགས་སྒྲོག་རྒྱབ་དུས་འོ་རེ་བརྒྱལ།།
མི་སྐད་བསླབ་ཕྱིར་སྡུག་ལས་སྣ་ཚོགས་གཏོང་། །ནེ་ཙོ་སྨྲ་ལྕེ་བདེ་བས་ལེན་པ་ཡིན།།
ནུབ་ཕྱོགས་བལ་ཡུལ་འབྲས་ཀྱི་ལུང་པ་ན། །གསེར་སྦྲང་ཨ་མ་རེ་ལ་སྦྲང་བུ་རེ།།
ཟས་སྐལ་ཅན་ཚོ་མེ་ཏོག་བཅུད་ལེན་བྱེད། །སྐལ་མེད་རྣམས་ཀྱང་འབྲས་ཆང་དྲི་ལ་འཁོར།།
སྟག་ཆུང་བུང་བ་བྱིས་པའི་ལག་ན་འཐེབས། །མཛུབ་མོས་ཕར་མཉེན་གཏོང་དུས་འོ་རེ་བརྒྱལ།།
སྦྲང་རྩི་མངར་ཆ་ཆེ་བས་ལེན་པ་ཡིན། །བྱང་ཕྱོགས་སོག་ཡུལ་རྩྭ་ཁའི་ལུང་པ་ན།།
ལུག་མོ་ཨ་མ་རེ་ལ་ལུ་གུ་རེ། །གཡང་དཀར་ལུ་གུ་སྤང་གི་རྩི་བཅུད་ཟ།།
ཤ་ཚིལ་མེད་ཀྱང་དད་ཅན་སྐོར་མིས་འཁྲིད། །ཚེ་ཟད་ལུ་གུ་ཕོ་ཡི་ལག་ན་འཐེབས།།
ཁོག་ལག་བརྐྱངས་ཏེ་གསོད་དུས་འོ་རེ་བརྒྱལ། །ཤ་ཡི་ཆེད་དུ་སྡུག་ལས་སྣ་ཚོགས་གཏོང་།།
ལུ་གུ་ཞིམ་ཤ་ཆེ་བས་ལེན་པ་ཡིན། །དབུས་ཕྱོགས་མྱང་སྟོད་གསེར་གཞུང་རང་མོ་ན།།
དམན་ཤར་ཨ་མ་རེ་ལ་བུ་མོ་རེ། །ཆོས་སྐལ་ཡོད་རྣམས་དབེན་པའི་རི་ཁྲོད་འགྲིམས།།
སྐལ་མེད་རྣམས་ཀྱང་ཕ་མའི་དྲུང་དུ་སྡོད། །བུ་མོ་མཛེས་མ་དཔོན་པོའི་བག་མར་བསླེབས།།
ཨ་ནེ་སྙིད་མོའི་ལག་ཏུ་འོ་རེ་བརྒྱལ། །ཕྲག་དོག་བྱས་ནས་སྡུག་ལས་སྣ་ཚོགས་གཏོང་།།
བུ་མོ་ཁ་འབྲས་མཚར་བས་ལེན་པ་ཡིན། །མི་རྟག་འཆི་བ་སྙིང་ནས་མ་དྲན་ན།།
སྐུ་གཟུགས་མཛེས་ཀྱང་རྒྱ་ཡུལ་རྨ་བྱ་འདྲ། །མི་ལུས་ཐོབ་ནས་ལྷ་ཆོས་མ་མཛད་ན།།
གསུང་སྐད་སྙན་ཡང་ལྕང་གླིང་འཇོལ་མོ་འདྲ། །སྤྲང་པོ་བདག་ལ་གསོལ་རས་མ་གནང་ན།།
སྐུ་རྒྱན་ཕྱུག་ཀྱང་ལྷ་ཁང་ལོགས་རིས་འདྲ།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཟེར་སྤྱང་སློང་གིས་ གླུ་འཐེནམ་དང་གཅིག་ཁར་ སྤྱ་གིས་ཡང་འཆམ་རྐྱབ་ད་ ཨ་ཞེ་སྣང་སནི་གླུ་ལུ་སེམས་ཆགས།
སྲས་ལྷའུ་དར་པོ་སྤྱ་གི་རྩེདམོ་ལུ་ཐུགས་ཡེངས་ཏེ་ ཡུམ་སྲས་གཉིས་ཆ་ར་གིས་ གཟིགས་བཞུགས་པའི་སྐབས་ལུ།
སྣང་སའི་ཐུགས་ལུ་ སྤྱང་སློང་དེ་ལུ་ གསོལ་རས་ཅིག་བྱིན་དགོ་པས་ ཟེར་ཐུགས་བསམ་བཞེས་ཏེ་ འབྱུ་ཕྱེ་དང་ཇ་
མར། གསེར། དངུལ། དར་གོས་ཆེན་ཚུ་ བྱིན་པ་ལུནི་ ཨ་ནེ་སྙིད་མོ་ལུ་མ་འདྲི་བར་བྱིན་ཐག་མི་ཆོད། ཨ་ནེ་སྙིད་
མོ་ལུ་དྲིས་རུང་ ཧེ་མ་བཟུམ་ ང་ལུ་རྡུང་རྫོབ་འབད་ནིའི་ གཞི་ལས་མི་འོང་། དེ་སྦེ་འབད་བ་ཅིན་ སྤྱང་སློང་འདི་
གི་ འདོད་པ་བསྐང་མི་ཚུགས། འདི་བ་འདི ང་ར་ལུ་ཕམ་གིས་བྱིན་པའི་ རྒྱན་གོས་ཀྱི་གྲས་ལས་ འོས་འབབ་དང་
བསྟུན་ཏེ་བྱིན་དགོ་པས། དེའི་ནང་དོན་ཉིད་ལས་ སྤྱང་སློང་འདི་རྒྱལ་ཁམས་སྐོར་མི་ཅིག་ཨིན་པས། ལོ་རྒྱུས་ མ་
འདྲཝ་ལེ་ཤ་སླབ་ནི་ཡོདཔ་འོང་། དགོན་པ་ག་ཏེ་སྐྱིད་ག? བླམ་ག་བཟང་དྲིས་ཞིནམ་ལས་ ང་ཡང་ མ་ཤི་གོང་
ལུ་ བུཚ་དང་ ཕམ་གཉེན་ཉེཝ་ཚུ་ལུ་ མ་ཆགས་པར་ ཆོས་ལུ་མ་འགྱོ་བ་ཅིན། ཁ་ཙ་གི་རྣལ་འབྱོརཔ་ དཔོན་
སློབ་གཉིས་ཀྱིས་གནང་མི་མགུར་མ་དང་། ད་རིས་ཀྱི་ སྤྱང་སློང་གིས་ འཐེན་མི་གླུ་འདི་གི་ ཚིག་དོན་ག་ར་ བུམོ་
ང་ར་ལུ་སླབ་སླབ་ཨིན་པས།
ད་ ག་ལས་བསྐོར་རུང་བློ་ཐག་བཅད་དེ། ཆོས་འབད་བར་འགྱོ་དགོ་པས་ ཟེར་ཐུགས་བསམ་བཞེས་ཏེ་ སྤྱང་སློང་
དང་སྤྱ་གཉིས་ཆ་ར་ སྣང་ས་གིས་གཟིམ་ཅུང་ནང་ལུ་ ག་གིས་ཡང་མ་ཤེསཔ་སྦེ་འབོ་སྟེ་ སྣང་ས་གིས་སྤྱང་སློང་ལུ་
གླུ་དེ་སྦེ་གསུངས་ནུག།
ཚུར་ལ་ཉོན་དང་རྒྱལ་ཁམས་བསྐོར་བའི་མི། །སྤྲང་པོ་སྤྲེལ་འཁྲིད་བུ་མོ་སྣང་སར་ཉོན།།
བུ་མོའི་ཕ་མ་གཉིས་ལ་བལྟས་ཙ་ན། །ཕ་མ་རྒན་རྒོན་དགོང་མོའི་གྲིབ་སོ་འདྲ།།
རྒས་ཁར་ཞབས་ཏོག་བསྒྲུབས་པའི་དབང་མ་འབྱུང་། །དེ་ཚོ་བསམས་ནས་བུ་མོ་སྐྱོ་བ་བསྐྱེད།།
སྣང་ས་མི་སྡོད་དམ་པའི་ལྷ་ཆོས་བྱེད། །འོད་དེ་འབུམ་པ་དབེན་པའི་རི་ཁྲོད་འགྲིམས།།
ཚེ་གང་གཏན་གྲོགས་དར་ལྕེ་རླུང་བསྐྱོད་འདྲ། །རང་ཚུགས་མི་ཐུབ་གཞན་གྱི་ཁ་ལ་གསན།།
དེ་ཚོ་བསམས་ནས་བུ་མོ་སྐྱོ་བ་བསྐྱེད། །སྣང་ས་མི་སྡོད་དམ་པའི་ལྷ་ཆོས་བྱེད།།
འོད་དེ་འབུམ་པ་དབེན་པའི་རི་ཁྲོད་འགྲིམས། །བུ་མོའི་ལན་ཆགས་ཕྲུག་གུར་བལྟས་ཙ་ན།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ལྷ་འུ་དར་པོ་སྤང་རི་འཇའ་ཚོན་འདྲ། །ཡིད་དུ་འོང་ཡང་སྙིང་པོ་ཅུང་ཟད་མེད།།
དེ་ཚོ་བསམས་ནས་བུ་མོ་སྐྱོ་བ་བསྐྱེད། །སྣང་ས་མི་སྡོད་དམ་པའི་ལྷ་ཆོས་བྱེད།།
འོད་དེ་འབུམ་པ་དབེན་པའི་རི་ཁྲོད་འགྲིམས། །བུ་མོས་ཨ་ནེའི་ཕྱོགས་ལ་བལྟས་ཙ་ན།།
སྙིད་མོ་ནེ་ཙོ་ཕྲག་དོག་སྦྲུལ་དང་འདྲ། །བཟོད་པ་བསྒོམས་ཀྱང་ཁོང་ཁྲོ་སྣ་ཚོགས་སློང་།།
དེ་ཚོ་བསམས་ནས་བུ་མོ་སྐྱོ་བ་བསྐྱེད། །སྣང་ས་མི་སྡོད་དམ་པའི་ལྷ་ཆོས་བྱེད།།
འོད་དེ་འབུམ་པ་དབེན་པའི་རི་ཁྲོད་འགྲིམས། །བུ་མོས་གཡོག་པོའི་ཕྱོགས་ལ་བལྟས་ཙ་ན།།
གཡོག་པོ་གཡོག་མོ་བྱིས་པ་ཆུང་ངུ་འདྲ། །སེམས་ལ་བསམས་ཀྱང་ཁ་ནས་ལབ་མི་ནུས།།
དེ་ཚོ་བསམས་ནས་བུ་མོ་སྐྱོ་བ་བསྐྱེད། །སྣང་ས་མི་སྡོད་དམ་པའི་ལྷ་ཆོས་བྱེད།།
འོད་དེ་འབུམ་པ་དབེན་པའི་རི་ཁྲོད་འགྲིམས། །བུ་མོ་དབེན་པའི་རི་ཁྲོད་འགྲིམས་པ་ལ།།
དགོན་པ་གང་ལ་བསྡད་ན་སྐྱིད་པ་འོང་། །བུ་མོས་དམ་པའི་ལྷ་ཆོས་བྱེད་པ་ལ།།
བླ་མ་སུ་ལ་བཏུད་ན་བྱིན་རླབས་ཆེ། །རྒྱལ་ཁམས་ཕྱོགས་མེད་བསྐོར་བའི་སྤྲང་པོ་ལགས།།
གཏམ་དང་སྐད་ཆ་ཤོད་རྒྱུ་ལོས་ཀྱང་ཡོང་། །རིན་ཆེན་གཡུ་དང་བྱུ་རུའི་རྔན་པ་སྟེར།།
མ་གསང་དྲང་པོའི་གཏམ་ལན་ད་ལྟ་མཛོད།།
ཟེར་གསུངསམ་ད་ ཆོསཔ་སྤྱང་སློང་དེ་གིས་ཡང་ གུས་ཞབས་ཆེ་ཏོག་ཏོ་འབད་དེ་ པུས་མོ་གཡསཔ་ས་ཁར་བཙུགས་
ཞིནམ་ལས་ ལགཔ་གཉིས་ཐལ་མོ་སྦྱར་ཏེ་ ཨ་ཞེ་སྣང་ས་ལུ་ གླུ་འདི་ཕུལ་ནུག།
མི་ཡི་ལུས་ལ་ལྷ་ཡི་མཚར་སྡུག་ཅན། །གཟུགས་མཛེས་སྣང་ས་འོད་འབུམ་བདག་ལ་གསོན།།
སྤྲང་པོ་བདག་གིས་མ་ཕྱིན་ཡུལ་ནི་མེད། །དབུས་གཙང་དྭགས་ཀོང་སྟོད་སྨད་ཀུན་ལ་ཕྱིན།།
ཐོས་པའི་གཏམ་ཡང་བདེན་པ་ཤ་སྟག་ལ། །རྫུན་གྱི་ཚིག་ནི་གཅིག་ཀྱང་ཤོད་མ་མྱོང་།།
དམ་ཆོས་དར་བ་བོད་ཡུལ་དབུས་གཙང་འདིར། །དབེན་པའི་རི་ཁྲོད་གཅིག་ལས་གཅིག་སྐྱིད་ཅིང་།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
བླ་མ་བྱིན་རླབས་གཅིག་ལས་གཅིག་ཆེ་བ། །མང་དུ་འདུག་པས་གདམ་ངོ་མ་འདོད་ཀྱང་།།
དེང་སང་ཕྲིན་ལས་འགྲོ་དོན་ཆེ་བ་ནི། །སྟོད་ཀྱི་ལ་ཕྱི་གངས་ཀྱི་ར་བ་ན། །
རྣལ་འབྱོར་དབང་ཕྱུག་མི་ལ་རས་པ་བཞུགས། །ས་ཐག་རིང་བས་དཔོན་མོས་ལམ་མི་བགྲོད།།
འདི་ནས་བརྩིས་པའི་ཉི་མ་བྱང་ཕྱོགས་དང་། །ཕུན་སུམ་ཚོགས་པའི་ཐག་ཉེ་འབྲེལ་མཚུངས་ན།།
རྒྱབ་རི་སེང་གེ་གནམ་དུ་མཆོངས་འདྲ་དང་། །མདུན་རི་གླང་ཆེན་ཕྲེད་ལ་ཉལ་འདྲའི་ནང་།།
དགོན་པ་སྐྱིད་པ་སེར་རག་གཡའ་ལུང་དུ། །བླ་མ་བཟང་པོ་ཤཱཀྱ་རྒྱལ་མཚན་བཞུགས།།
དེ་ནི་དམ་ཆོས་རྫོགས་པ་ཆེན་པོ་ལ། །མཁས་ཤིང་གྲུབ་པ་ཐོབ་པའི་བླ་མ་ཡིན།།
དཔོན་མོ་ཆོས་ལ་ཕེབས་ན་དེ་རུ་ཕེབས། །སྣང་ས་བླ་མ་མཇལ་ན་དེ་གར་མཇལ།།
ཟེར་ཞུཝ་ད་ སྣང་ས་འོད་འབུམ་དེནི་ བླམ་ཤཱཀྱ་རྒྱལ་མཚན་གྱི་མཚན་གོཝ་ཙམ་གྱིས་ གཟུགས་ཀྱི་བ་སྤུ་ཚུ་ཡང་
གཡོ་བའི་ མོས་གུས་དང་། མིག་ཏོ་ལས་མིག་ཆུ་འཛགས་པའི་ དད་པ་བསྐྱེདཔ་ལས། སྤྱང་སློང་དེ་ལུ་ གནམ་
མེད་ས་མེད་ཐུགས་བརྩེ་བ་སྦོམ་མའི་སྒོ་ལས་ སྣང་ས་མོ་རང་གི་སྐུ་རྒྱན་གྱི་གྲས་ལས་ བྱུ་རུ་སྦོམ་ཕུད་རྡོག་ལྔ་དང་།
གཡུ་ སྤུས་གཙང་ལེགས་ཤོམ་ཕུད་རྡོག་གསུམ་ གསོལ་རས་གནང་སྟེ་ཡོད་པའི་སྐབས་ལུ་ རི་ནང་དཔོན་སྒྲ་ཆེན་པ་
དེ་ ལཱ་འབད་མི་ཚུ་གིས་ ལཱ་ག་དེ་སྦེ་འབད་དོ་ག་ ཞིབ་དཔྱད་མཛད་པར་ འབྱོན་དགོ་པས་ཟེར་ ཐུགས་བསམ་
བཞེས་ཏེ་འབྱོནམ་དང་ རྦད་སྐས་གུ་ཕེབས་པའི་བསྒང་ལུ་ སྣང་ས་དེནི་གཟིམ་ཅུང་ནང་ལུ་ ཕོ་སྐྱེས་གཞོནམ་ སྐད་
ཧན་ཏོང་ཏོ་ཅིག་དང་ གཅིག་ཁར་གླུ་ཕར་གཏོང་ཚུར་གཏོང་མཛདཔ་གསན་ཏེ། དཔོན་སྒྲ་ཆེན་གྱི་ཐུགས་ལུ་ མོ་སྐད་འདི་
སྣང་ས་མོ་ར་གི་ གསུང་སྐད་འཁྲུལ་མེད་ཨིན་པས། ཕོ་སྐད་འདི་ ངེའི་བུ་གྲགས་པ་བསམ་གྲུབ་ཀྱི་ སྐད་ལསནི་
ཧནམ་འདུག། འདི་ག་ཨིན་ནམ? ཟེར་ཐུགས་དགོངས་བཞེས་ཏེ་ སྣང་སའི་གཟིམ་ཅུང་གི་ སྒོའི་སེ་གུ་ནང་ལས་
གཡིབས་ཏེ་ གཟིགསཔ་ད་ སྲས་ལྷའུ་དར་པོ་ སྤྱ་དང་མཉམ་གཅིག་སྐུ་རྩེ་གནང་སྟེ་ དབུ་འཁོར་ཏེ་བཞུགས་ནུག།
ཨ་ཞེ་སྣང་སནི་ སྤྱང་སློང་སྐུ་མདུན་ལུ་བཞག་སྟེ་ སྐུ་རྒྱན་གྱི་གྲས་ལས་གཡུ་དང་བྱུ་རུ་ཚུ་ཕུད་དེ་ གསོལ་རས་
གནངམ་གཟིགས་ཏེ། ཐུགས་དགོངས་ལུ་ ཁ་ཙ་ཡང་ སྣང་ས་གིས་ཞིང་ལཱ་འབད་ས་ལས་ རས་པ་དཔོན་གཡོག་
གཉིས་ལུ་ ཀར་ལེ་ཤ་བྱིན་ཏེ། ག་དགའཝ་འབད་ནི་རྩིས་རྐྱབ་ད་ལུ་ ངེའི་བུམོ་སྙིད་མོ་གིས་ འདི་བཟུམ་མ་འབད་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཟེར་སླབ་རུང་ ཆ་མ་བཞགཔ་མ་ཚད། ད་རུང་ སྙིད་མོ་ནེ་ཙོ་ལུ་ ཚུར་བརྡུངས་ཡི་ཟེར་ སྙིད་མོ་གིས་ གྲགས་པ་
བསམ་གྲུབ་ལུ་སླབ་སྟེ་གིས་ དེ་ལུ་བརྟེན་ དུམ་གྲ་ཅིག་བརྡུངས་རུང་ར། དོ་རུང་ སྤྱང་སློང་ཆོསཔ་ནང་ན་འབོ་སྟེ་
རྒྱན་ཆ་གཡུ་དང་བྱུ་རུ་ཚུ་ ཕངས་སེམས་མེད་པར་ བྱིན་ཏེ་ འབད་གཞག་ངན་པ་འདི་ལུ་ བལྟ་བ་ཅིན། འཆལ་
ཏམོ་ ལང་ཤོར་སོང་སོངམ་དེ་བཟུམ་གྱིས་ ང་བཅས་མྱང་སྟོད་རི་ནང་པའི་ དཔོན་གྱི་ཁྱིམ་གཟུང་མི་ ག་ལས་ལྕོགས་
པ་ མི་ལྕོགས། དེ་སྦེ་ཐང་བཏང་སྟེ་བཞག་པ་ཅིན་ མོ་གིས་བུཚ་ལྷའུ་དར་པོ་འདི་ཡང་ མེདཔ་གཏང་ནི་མས།
ཟེར་ཐུགས་བསམ་བཞེས་ཏེ། དེ་འཕྲོ་ལས་ སྣང་སའི་གཟིམ་ཅུང་གི་སྒོ་ ཤུགས་སྦེ་ཕྱེས་ཏེ་ ནང་ན་འབྱོནམ་
ད། ཆོསཔ་སྤྱང་སློང་དང་སྤྱ་གཉིས་ཡང་ རབ་གསལ་ནང་ལས་མར་མཆོངས་ཡར་སོཔ་བཟུམ་སྦེ་ གར་སོང་མེདཔ་
སོང་ནུག། དེ་ལས་ དཔོན་སྒྲ་ཆེན་པ་གིས་ སྣང་སའི་དབུ་སྐྲ་ལུ་ ཕྱག་གིས་བཟུང་ཞིནམ་ལས་ སྣང་ས་ལུ་དེ་སྦེ་
གསུངས་ནུག
ལན་ཅིག་ཚུར་ལ་ཉོན་དང་འཆལ་མོ་སྣང་ས་འོད་འབུམ། །རི་ནང་དཔོན་པོའི་ཡབ་ལ་རྣ་བའི་དབང་པོ་ཉོན་དང་།།
ཁ་སིང་རས་པ་གཉིས་ལ་བསོད་སྙོམས་བྱིན་པས་མི་ཆོག །དེ་རིང་སྤྲང་པོ་འདི་ལ་རྒྱན་ཆ་སྟེར་བ་གང་ཡིན།།
ད་དུང་དཔོན་པོའི་ནང་དུ་སྤྲང་པོ་བོས་ནས་ཅི་བྱེད། །སྙིད་མོ་ནེ་ཙོ་ལོས་བདེན་གྲགས་པ་བསམ་གྲུབ་ཐུགས་བདེན།།
དཔོན་མོ་སྣང་ས་འདི་འདྲ་སྨད་ཚོང་འཆལ་མོ་ཡིན་འདུག །ཚད་མེད་བྱ་བ་བྱེད་པའི་ལང་ཤོར་བདུད་མོ་ཡིན་འདུག།
ཟེར་གསུངས་ཏེ་ ལན་ཞུ་ལོང་མེད་པར་ ཨ་ནེ་སྙིད་མོ་དང་དཔོན་གྲགས་པ་བསམ་གྲུབ་གཉིས་ཀྱིས་ ཕྱེ་འཐག་
འཐག་བརྡུངས་ཏེ། ཕྱག་དང་ཞབས་ཀྱི་ རྨ་ཚུ་ཡང་ མ་དྲག་པར་ཡོད་པའི་གུ་ སྐུ་གཟུགས་ཀྱི་ རྩིབས་སྒྲོ་གསུམ་
བཅག་སྟེ་ སྙུང་ཟུག་མ་དྭངས་པར་བཞུགས་ཡོད་པའི་ཁར། ད་རུང་ར་ ཡབ་དཔོན་སྒྲ་ཆེན་པ་གིས་ཡང་ ཕྱག་
སྦྱིགས་ལེ་ཤ་གནངམ་མ་ཚད་ སྲས་ལྷའུ་དར་པོ་ཡང་ བྱི་ཅུང་བྱ་ཁྲ་གིས་འཐུ་འབགཔ་བཟུམ། དེ་འཕྲོ་ལས་ ཡབ་
སྒྲ་ཆེན་པ་ཁོ་ར་གིས་བསྣམས་ཏེ་ ཨ་ལོའི་ཨའི་གཞན་ཅིག་ལུ་ ཨོམ་བྱིན་བཅུག་སྟེ་ ཨའི་ཚབ་མ་སྦེ་བཅོལ་
བཞག་སྦེ་ སྣང་སའི་གདོང་ཁར་མ་བཞག་པར་ ཡུམ་སྲས་གཉིས་ཁ་འབྱལཝ་ལས་བརྟེན་ཏེ་ ཐུགས་སེམས་སྐྱོ་བ་
ཚད་མེདཔ་ཅིག་བྱུང་སྟེ་ བཞུགས་ནུག།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སྦྱོང་ལཱ།
༽ ཨ་ཞེ་སྣང་ས་གིས་ སྤྱ་འཁྱིད་མི་སྤྱང་སློང་འདི་ལུ་ མོ་ར་ལུ་ཡོད་པའི་ གཡུ་དང་བྱུ་རུ་བྱིན་མི་འདི་ ཁྱོད་
ཀྱིས་འབད་བ་ཅིན་ འཛོལ་སོངམ་བཟུམ་ མཐོང་མས་ག? ག་ཅི་སྦེ? ཁུངས་བཀལ།
༽ སྣང་ས་འོད་འབུམ་ དམ་པའི་ལྷ་ཆོས་ འབད་ནིའི་ཐུགས་འདོད་ ཧེ་མ་ལས་ཡོད་པའི་གུར་ ད་རུང་ཧེང་
སྐལ་ ཐུགས་འདོད་སྦོམ་སྦེ་ འབྱུང་མི་འདི་ ག་ཅི་ལས་བརྟེན་ཏེ་ཨིནམ་བཟུམ་འདུག? ཁུངས་བཀལ།
༽ གོང་གི་ དོན་ཚན་ནང་ལས་ བརྗོད་པ་སྣ་བསྡུས་ཀྱི་དཔེར་བརྗོད་ འཚོལ་ཏེ་བྲིས།
༽ འཛོལ་བ་མེད་རུང་ ཡོདཔ་བཟུམ་ཚོར་ཏེ་ མ་བཏུབ་རྣམ་པ་སྣ་ཚོགས་འབད་མི་ དཔེ་གཞན་ཡང་ མཐོང་
ཡི་ག? ག་དེ་སྦེ?
༽ སྣང་ས་གིས་མཛད་མི་འདི་ འཛོལ་བ་མེན་པའི་ སྒྲུབ་བྱེད་བཀོད་དགོ་པ་ཅིན་ ག་དེ་སྦེ་བཀོད་ནི?
དོན་ཚན་དྲུག་པ།
སྣང་ས་འདས་ལོགམ་འབད་ བྱོན་པའི་མཛད་པ།
༉ དེ་ཚེ་ནུབ་མོ་ སྣང་ས་མོ་རའི་གཟིམ་ཆ་ནང་ལུ་ སྙིང་རླུང་ལངས་ཏེ་གིས་ གཤགས་སོཔ་ལས་ ནུབ་མོ་སྲས་
ལྷའུ་དར་པོ་ཡང་ ཡུམ་དང་ཁ་འབྱལ་བའི་ཐོག་ལུ་ སྣང་ས་གཤགས་སོཔ་ མཁྱེན་མཁྱེནམ་བཟུམ་སྦེ། གནམ་
བསྲོ་ཞིནམ་ལས་ དྲོ་པ་གནམ་མ་ནངས་ཚུན་གྱི་བར་ན་ བཤུམས་ཏེ་བཞུགས་ནུག།
སྲས་འདི་ མནལ་ཡུདཔ་ཐེངས་ཅིག་ཡང་ མ་གཟིམ་ལས་ དེ་གི་དྲོ་པ་ མ་ཚབ་འབད་མི་ ཨམ་སྲུ་དེ་གིས་ ལྷའུ་
དར་པོ་འདི་ དཔོན་སྒྲ་ཆེན་པ་ཡབ་སྲས་དང་ ཨ་ནེ་སྙིད་མོ་གིས་ མ་མཁྱེནམ་སྦེ་ སྣང་སའི་སྐུ་མདུན་ལུ་ བསྐྱལ་
དགོ་པས་མནོ་སྟེ སྲས་འབག་སྟེ་ སྣང་སའི་གཟིམ་ཁང་ནང་སོང་ནུག།
གཟིམ་ཅུང་ནང་ལྷོདཔ་ད་ མཐའ་འཁོར་ལུ་མི་སྐད་ཁྱི་སྐད་ ག་ནི་ཡང་མེད་པར་ ཁུ་སིམ་སིམ་སྦེ་ཡོདཔ་ལས།
ག་ཅི་ཨིན་ན་མནོ་སྟེ་ གཟིམ་ཅུང་གི་སྒོ་ཕྱེ་ཞིནམ་ལས་ སྣང་སའི་དབུ་ཧང་ཁར་སོང་སྟེ་བལྟཝ་ད། ཨ་ཞེ་སྣང་ས་དེནི་
གཟིམ་ཆའི་ནང་ལུ་ དབུ་སྐྲ་གནག་ཁྱུག་ཁྱུག་སྦེ་ གཟིམས་བཞུགསཔ་མཐོང་སྟེ་ མནལ་གཟིམས་གཟིམས་འདྲ་
བས་མནོ་སྟེ་ ཨ་ཞེ་སྣང་ས་ལུ་ ད་མནལ་མ་གཟིམ་པར་ཡར་བཞེངས་གནང་། ཟེར་ཞུ་རུང་ལན་ག་ནི་ཡང་གསུང་ནི་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
མེདཔ་ལས། གཟིམ་ཆའི་ནང་ལུ་ ལགཔ་བཙུགས་བལྟཝ་ད་ སྐུ་གཟུགས་ལུ་དྲོད་མེད་པར་ ཁོད་སི་སི་ལོག་སོ་ནུག།
ད་རུང་ར་ བློ་མ་བདེ་བར་ ལེགས་ཤོམ་སྦེ་ དབྱེ་བ་དཔྱད་དེ་བལྟཝ་ད་ ཨ་ཞེ་སྣང་ས་གཤགས་སོཔ་ ཨིནམ་ཤེས་
ཏེ། དེ་འཕྲལ་ལས་ དཔོན་སྒྲ་ཆེན་པ་ཡབ་སྲས་གཉིས་ཀྱི་ སྐུ་མདུན་ལུ་མགྱོགས་པ་མགྱོགས་པ་ སོང་ཞིནམ་
ལས་ སྣང་ས་གཤགས་སོ་པའི་ལོ་རྒྱུས་ཚུ་ཞུཝ་ད། དཔོན་ཡབ་སྲས་གཉིས་ཀྱིས་ཡང་ ཨ་ཞེ་སྣང་ས་བཞུགས་
སའི་གཟིམ་ཅུང་ལུ། དེ་འཕྲལ་ལས་གཟིགས་པར་བྱོན་ནུག། གཟིམ་ཅུང་ནང་ཕེབས་ད་ བུམོ་དེ་གིས་ སླབ་དོ་བཟུམ་
སྐུ་གཟུགས་ཡང་ ཁོད་སི་སི་ཐལཝ་ལས་ ཡར་ག་ལས་ལོང་ཚུགས་ནི། ལྗགས་དབུགས་ཡང་ ཆད་སོཔ་ལས་
བརྟེན་ ཤིཝ་ཐག་ཆོད་ཨིནམ་མཁྱེན་ནུག།
དེ་ལས་ ཡབ་སྲས་གཉིས་ཆ་ར་ བློ་འགྱོད་པ་སྦོམ་བསྐྱེད་རུང་ གཞན་འབད་ཐབས་བཅའ་ཐབས་ ག་ནི་ཡང་མ་བྱུང་
པར་ དེ་འཕྲོ་ལས་ ཨ་ཞེ་སྣང་སའི་དགོངས་རྫོགས་ཀྱི་དོན་ལུ་ ཡར་དཀོན་མཆོག་ལུ་མཆོད་པ། མར་ངན་སློང་ལུ་
སྦྱིན་པ་བཏང་། བར་དགེ་འདུན་ལུ་ འབུལ་བ་བསྙེན་བཀུར་གྱི་ ཞབས་ཏོག་སྦོམ་ཞུ་སྟེ། རྩིས་ལྟ་མི་འབོ་ཞིནམ་
ལས་ རྩིས་བལྟ་ནུག།
རྩིས་བལྟཝ་ད་ དུར་གྱི་ འབྲས་རྩིས་ལས། ཚེ་མ་ཟད། ལས་མ་ཟད། ཟས་གྲངས་དང་གོས་གྲངས་མ་རྫོགས་པར་
འདུག། ནངས་པར་དྲོ་པ་སྣང་སའི་སྐུ་ཕུང་འདི་ ཉིམ་ཤར་ཕྱོགས་ཕ་གི་ རིའི་གུ་བསྐྱལ་བཞག་ཞིནམ་ལས། ཞག་
བདུན་ཚུན་ཚོད་མ་དཀྲོགས་པར་ བདག་འཛིན་འབད་དེ་བཞག་སྟེ་ ཞག་བདུན་སོངམ་ད། མེ་ལུ་བསྲེག་རུང་། ཆུ་
ལུ་བཀོ་རུང་། བྱ་རྒོད་ལུ་བྱིན་རུང་། རོ་ཁྱི་ལུ་བྱིན་རུང་ག་ཅི་འབད་དགོ་རུང་། སྟབས་བདེ་སྡུག་དང་བསྟུན་ཏེ་ འབད་
ཆོག་ཟེར་ཐོན་ནུག།
དེ་ལས་ རྩིས་པ་གིས་སླབ་དོ་བཟུམ་སྦེ་ ཨ་ཞེ་སྣང་སའི་སྐུ་ཕུང་འདི་ ཤིང་གི་ཁྲི་གུ་བཀལ། རས་དཀརཔོ་ཡུག་
གཅིག་གིས་ ལེགས་ཤོམ་འབད་བསྒྲིལ། སྣམ་བུ་དཀརཔོ་ཅིག་གིས་བསྡམས་ཏེ་ མྱང་སྟོད་རི་ནང་པའི་ཁྱིམ་གྱི་ཤར་
ཕྱོགས་ལུ་ སྤང་རི་གླང་མོ་ཆེའི་ལྷ་པ་ བརྐྱངས་བཞག་བཞགཔ་ བཟུམ་ཡོདཔ་དེའི་གུ་བསྐྱལ་ཏེ། ཞག་བདུན་
ཕྲག་གཅིག་གི་བར་ན་ སྣང་སའི་སྐུ་ཕུང་ལུ་ བྱ་དང་རོ་ཁྱི་ལ་སོགས་པའི་ གཅན་གཟན་གྱི་གནོདཔ་མི་འབྱུང་ནིའི་དོན་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ལུ་ སྐུ་ཕུང་སྐྱེལ་མི་ཚུ་ཡང་ མདའ་རྒྱང་གང་ཙམ་གྱི་ས་ཁར་ གི་ཁུག་ཅིག་ན་མེ་འཕུ། ཇ་བསྐོལ་སྦེ་སྡོད་ནུག།
དེའི་དུས་ལུ་ ཨ་ཞེ་སྣང་སའི་རྣམ་ཤེས་དེནི་ མར་གྱི་
སྦུག་ལས་ སྤུ་བཏོན་བཏོནམ་བཟུམ་སྦེ་ སྲིད་པ་བར་
དོ་ལུ་ འཁྱམས་པའི་མཇུག་ལུ་ ལས་མཁན་ཕོ་ཉ་ཚུ་གིས་
གཤིན་རྗེ་ཆོས་ཀྱི་རྒྱལ་པོའི་སྐུ་མདུན་ལུ་འཁྱིད་དེ་ འགྱོ་བའི་
བསྒང་ལུ་ ལཱ་དགེ་བ་འབད་མི་ཚུ་ ཡར་མཐོ་རིས་དང་ཐར་
པའི་ལམ་ སྣམ་བུ་དཀརཔོ་ བརྐྱངས་བཞག་བཞགཔ་
བཟུམ་གུ་ལས་ འགྱོཝ་གཟིགས་ནུག།
ལཱ་སྡིག་པ་འབད་མི་ཚུ་ ངན་སོང་གསུམ་དང་ དམྱལ་ཁམས་བཅོ་བརྒྱད་ན་ འགྱོ་བའི་ལམ་གནག་པོ་བདའ་སྟེ་ ཁ་
མར་བལྟ་འཁྱིད་སར་གཟིགས་ནུག། དེའི་ནང་དོན་ཉིད་ལས་ཡང་ ཚ་བའི་དམྱ ལ་བ་ཚུནི་ལྕགས་སྲེག་གི་ ས་
གཞིའི་ཐོག་ལུ་ ཁྲོ་ཆུ་འཁོལ་མའི་ནང་ལུ་བཙུགས་ཏེ་ བཙོཝ་མ་ཚད། མེའི་ནང་ལུ་བསྲེགས་ཏེ་གིས་ གནམ་མེད་
ས་མེད་ ཚ་བའི་སྡུག་བསྔལ་ཚད་མེད་ མྱོངམ་གཟིགས་ནུག། གྲང་བའི་དམྱལ་བ་ཚུནི་ གངས་རི་འཁྱག་རོམ་གྱི་
ནང་ན་ བཙུགས་ས་གཟིགསཔ་ད་ ཨ་ཞེ་སྣང་ས་ཡང་འདྲོགས་ཏེ་ གཤིན་རྗེ་ཆོས་ཀྱི་རྒྱལ་པོའི་སྐུ་མདུན་ལུ་ པུས་
མོ་ས་ཁར་བཙུགས། ལགཔ་གཉིས་ཐལ་མོ་སྦྱར་ཏེ་ དེ་སྦེ་ཞུ་ནུག།
ཐུགས་རྗེས་གཟིགས་ཤིག་རྗེ་བཙུན་སྒྲོལ་མ་མཁྱེན། །བྱིན་གྱིས་རླབས་ཤིག་མ་དང་མཁའ་འགྲོའི་ཚོགས།།
དགེ་སྡིག་དཀར་ནག་ལས་ཀྱི་ཤན་འབྱེད་མཁན། །གཤིན་རྗེ་ཆོས་རྒྱལ་བུ་མོ་བདག་ལ་གསོན།།
བུ་མོ་མ་ཤི་གསོན་པོར་སྡོད་པའི་དུས། །མི་ཡུལ་འགྲམ་པ་སྒང་དུ་སྡོད་པའི་སྐབས།།
ལུས་ཀྱིས་ལྷ་ཆོས་བྱེད་རྒྱུ་མ་འབྱུང་ཡང་། །སེམས་ཀྱིས་ཀུན་ལ་ཕན་སེམས་ཆེ་བར་བྱས།།
སྐྱེས་པའི་མཇུག་ཏུ་ཤི་བ་ངོ་ཤེས་ནས། །མཛེས་པའི་གཟུགས་ལ་ཆགས་སེམས་བྱས་པ་མེད།།
བསགས་པའི་ནོར་ལ་ཟད་པ་ངོ་ཤེས་ནས། །མཆོད་སྦྱིན་མ་གཏོང་སེར་སྣ་བྱས་པ་མེད།།
འདུས་པའི་འགྲོགས་མཐར་འབྲལ་བ་ངོ་ཤེས་ནས། །བྱམས་པའི་གཉེན་ལ་བརྩེ་གདུང་བྱས་པ་མེད།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
བཟོད་པ་ཆོས་ཀྱི་སྙིང་པོ་ཡིན་བསམས་ནས། །སྡང་བའི་དགྲ་ལ་ཁོང་ཁྲོ་བྱས་པ་མེད།།
དཀར་ནག་དགེ་སྡིག་ལས་ཀྱི་ཤན་འབྱེད་མཁན། །གཤིན་རྗེ་ཆོས་རྒྱལ་བུ་མོར་ཐུགས་རྗེས་གཟིགས།།
ཟེར་ཞུཝ་ད་ གཤིན་རྗེ་ཆོས་རྒྱལ་གྱིས་ སྣང་སའི་ལྷན་ཅིག་སྐྱེས་པའི་ལྷ་འདྲེ་གཉིས་ལུ་ རྡེའུ་དཀར་ནག་མང་ཉུང་བལྟ་
དགོ་པས། ནཱ་ལུ་སྤུངས་ཤིག། ཟེར་གསུངསམ་བཞིན་དུ་སྤུངས་ཏེ་ གཟིགསཔ་ད། རྡེའུ་ནག་པོ་རེ་གཉིས་ལས་མ་
ཐོན་པས། རྡེའུ་དཀར་པོ་ལེ་ཤ་འཐོནམ་ད་ གཤིན་རྗེ་ཆོས་ཀྱི་རྒྱལ་པོ་གིས་ གསལ་བའི་མེ་ལོང་ནང་ལུ་གཟིགསཔ་ད་
ཨ་ཞེ་སྣང་ས་དེནི་ ཨམ་སྲུ་ཕལ་པ་མིན་པར་ རིགས་བཟང་མཁའ་འགྲོ་མའི་ སྤྲུལ་པ་ཨིནམ་གཟིགས་ཏེ་ སྣང་
ས་ལུ་ གཤིན་རྗེ་ཆོས་ཀྱི་ རྒྱལ་པོ་གིས་ དེ་སྦེ་གསུངས་ནུག།
གཏམ་འདི་མ་ཡེངས་ཉོན་དང་བུ་མོ་སྣང་ས་འོད་འབུམ།།
འཆི་བདག་གཤིན་རྗེའི་རྒྱལ་པོར་རྣ་བའི་དབང་པོ་ཉོན་དང་།།
དཀར་ནག་དགེ་སྡིག་ཤན་འབྱེད་ཆོས་རྒྱལ་ང་ཡིས་བྱས་ཡོད།།
དཀར་པོ་དགེ་བ་བྱེད་པ་ཐར་པའི་ལམ་སྣང་འདྲེན་དུས།།
ང་ཡི་མིང་ལ་འཕགས་མཆོག་སྤྱན་རས་གཟིགས་དབང་ཟེར་རོ།།
དུས་གསུམ་རྒྱལ་བ་ཀུན་གྱི་སྙིང་རྗེའི་རང་གཟུགས་ཡིན་ནོ།།ལཱ་སེའི།
ནག་པོ་སྡིག་པ་བྱས་པའི་ལས་མཁན་དམྱལ་བར་འཁྲིད་དུས།།
ང་ཡི་མིང་ལ་འཆི་བདག་གཤིན་རྗེའི་རྒྱལ་པོ་ཟེར་རོ།།
ལས་ངན་སྡིག་ཅན་འདུལ་བའི་ཁྲོ་རྒྱལ་དཔའ་བོ་ཡིན་ནོ།།ལཱ་སེའི།
ནག་ཆེན་དཔོན་པོས་མི་ཁྱབ་སྡིག་ཅན་བླ་མས་མི་དྲོངས།།
གཤིན་རྗེའི་ཁྲིམས་རྭ་འདི་རུ་ཚུད་ན་ཐར་པ་ག་ནས་ཐོབ་སྟེ།།
བུ་མོ་ཁྱོད་ནི་སྡིག་ཅན་མ་ཡིན་མཁའ་འགྲོའི་སྤྲུལ་པ་ཡིན་འདུག།ལཱ་སེའི།
ལུས་ཀྱིས་ཆོས་གཟུགས་བྱས་ནས་འཁོར་བ་གང་ནས་སྤོང་ཐུབ།།
སེམས་ཀྱིས་ཆོས་དོན་རྟོགས་ན་སངས་རྒྱས་གོ་འཕང་ལོས་འཐོབ།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ལུས་སེམས་གཉིས་ཀས་ལྷ་ཆོས་འབྱུང་ན་དེ་ནི་དྲག་ཤོས་ལོས་ཡིན།།ལཱ་སེའི།
ཁྱོད་རང་འདི་རུ་མ་སྡོད་མི་ཡི་ཡུལ་དུ་ལོག་ནས།།
སྐུ་ལུས་རྙིང་པ་དེ་གར་སྣང་སའི་ཐུགས་སེམས་ཞུགས་ཤིག།
འདས་ལོག་ཆོས་མཛད་མ་ཞིག་བྱས་ནས་འགྲོ་དོན་རྒྱ་ཆེར་གྱིས་ཤིག།
ཟེར་གསུངསམ་ད། ཨ་ཞེ་སྣང་ས་ཡང་ ཐུགས་གནམ་མེད་ས་མེད་དགྱེས་ཏེ། གཤིན་རྗེ་ཆོས་ཀྱི་རྒྱལ་པོ་ལུ་ཕྱག་
འཚལ། བྱིན་རླབས་ཞུ་ཞིནམ་ལས་ མཐོ་རིས་དང་ཐར་པའི་ལམ་ སྣམ་བུ་དཀརཔོ་ བརྐྱངས་བརྐྱངམ་བཟུམ་གྱི་
ཐོག་ལས་ ཡར་འཛེགས་བྱོན་ཏེ། སྣང་ས་མོ་ར་གི་སྐུ་ཕུང་དེ་ལུ་ ཐུགས་སེམས་ཞུགས་ཏེ་ ཐུགས་དྲན་པ་གསོས་
ནུག་གོ།
ཁ༽ འོག་གི་དྲི་བ་ཚུའི་ལན་བྲིས།
- དཔོན་ཡབ་སྲས་གཉིས་ཀྱིས་ སྣང་ས་ལུ་ དགོངསམ་ཁྲེལ་ཏེ་ ཕྱག་སྦྱིགས་ཚད་མེདཔ་གནངམ་ལས་
བརྟེན་ཏེ་ སྣང་ས་གཤགས་ཡོད་མི་ལུ་ དཔོན་ཡབ་སྲས་གཉིས་ བློ་འགྱོད་ག་ཅི་སྦེ་ བསྐྱེད་དགོཔ་ཨིན་
ན?
- གཤིན་རྗེ་ཆོས་ཀྱི་རྒྱལ་པོ་འདི་ གནས་སྟངས་ག་ཅིའི་སྐབས་ལུ་ སྤྱན་རས་གཟིགས་དང་ གཤིན་རྗེ་རྒྱལ་
པོའི་རྣམ་པ་སྦེ་ བྱོནམ་ཨིན་ན?
- དོན་ཚན་འདི་ནང་ ཨ་ཞེ་སྣང་ས་འོད་འབུམ་ བཤགས་ཞིནམ་ལས་ དམྱལ་ཁམས་བཅོ་བརྒྱད་བསྐོར་ཏེ་
ལོག་འདས་ལོགམ་སྦེ་བྱོན་ནི་འདུག། དེ་ལུ་ ཁྱེད་ཀྱིས་ ཡིད་ཆེས་ཡོད་མེད་ ཁུངས་དང་སྦྲགས་བྲིས།
- སྲུང་གི་སྤྲོས་ཉམས་བཙུགས་ཐངས་ཚུ་་ལས་ སྲུང་གི་གནས་དུས་ལུ་ སྤྲོས་ཉམས་བཙུགས་ཐངས་ཀྱི་དཔེ་
གཅིག་དང་། སྲུང་རྩེད་པའི་བཟོ་རྣམ་ལུ་ སྤྲོས་ཉམས་བཙུགས་ཐངས་ཀྱི་དཔེ་གཅིག་ དོན་ཚན་འདི་ནང་ལས་
འཚོལ་ཏེ་བྲིས།
- དོན་ཚན་དེ་ནང་ལས་ ཆོས་སྐད་ཀྱི་མིང་ཚིག་ ཧ་མ་གོཝ་ཚུ་ ཐོ་བཀོད་འབད་ཞིནམ་ལས་ ཚིག་མཛོད་དང་
ཡང་ན་ སློབ་དཔོན་ཚུ་ལས་གྲོགས་རམ་ལེན་ཏེ་ གོ་དོན་འཚོལ་ཏེ་བྲིས།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སྲུང་དང་གཏམ་བརྒྱུད།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སྲུང་གི་ཆ་ཤས།
སྲུང་འདི་ལེགས་ཤོམ་འོང་དགོ་པ་ཅིན་ སྲུང་ནང་ལུ་ གཙོ་བོ་ར་ སྲུང་གི་མིང་། བརྗོད་དོན། བཟོ་བཀོད་ (གནས་དང་དུས)
སྲུང་རྩེདཔ་/སྲུང་རྩེདཔ་གི་ཁྱད་ཆོས། ཉམས(ཚོར་ཤུགས) སྔ་ལྟས(སྔོན་ཚོར)། རྗེས་དྲན། རྙོག་གཞི། ཁྱད་པར་/ལྡོག་
ཆོས) གབ་ཚིག(ཟུར་ཟ) མཐར་ཐུག་གི་ཚོར་ཤུགས། འགྲོས་དང་བཅས་པའི་ ཁྱད་ཆོས་ཚུ་ཚིག་གི་སྤྲོས་པ་ལེགས་ཤོམ་
སྦེ་བཙུགས་ཏེ་བྲི་དགོཔ་ཨིན། དེ་ཡང་།
བཟོ་བཀོད། (གནས་/དུས) སྲུང་འདི་འབྱུང་སའི་ ཡུལ་དུས་གནས་སྟངས་ཚུ་ལུ་གོ་ནི།
དཔེར་ན་ ཡུལ། རྒྱལ་ཁབ/གཡུས་/ཁྱིམ/ས་ཁོངས་དང་། དུས་ཚོད། དུས་རབས/ལོ་/ཟླ་/ཞག་/ལ་སོགས་པ། དེ་ལས་
གནས་སྟངས་/མི་སྡེ་དང་ གནམ་གཤིས་ སྲུང་རྩེད་པའི་ གནས་སྟངས་ཚུ་ ག་ཅི་བཟུམ་ཅིག་ཡོདཔ་ཨིན་ན༌ ངོ་མ་མཐོང་
མཐོངམ་བཟུམ་གྱི་ ཚོར་སྣང་འབྱུང་ཚུགས་པའི་ ཚིག་ཚུ་བཙུགས་ཏེ་སྟོན༌མི༌ལུ༌གོ༌ནི་ཨིན།
སྲུང༌རྩེདཔ། སྲུང་རྩེདཔ་ཟེར་མི་འདི་ སྲུང་ནང་ལུ་ ཁ་སླབ་རྣམ་འགྱུར་བཏོན་ཏེ་ འཐོན་དགོ་ མི་ མི་དང་སེམས་
ཅན་ ས་རྡོ་རི་བྲག་ཤིང་ལ་སོགས་པ་ཚུ་ལུ་སླབ་ཨིན། སྲུང་རྩེདཔ་ལུ་ཡང་ གཙོ་བོ་ དང་ལྡོག་ཕྱོགས་པ། དེ་ལས་ རྒྱབ་
སྐྱོར་པ་ཚུ་འོངམ་ཨིན། སྲུང་རྩེདཔ་ཚུ་ ངོ་སྤྲོད་འབདཝ་ད་ ཁོང་གི་སྤྱོད་རྣམ་དང་ བཟོ་བལྟ་ རྣམ་འགྱུར་ གྱོན་ཆས་ཚུ་
ལས་ གང་རུང་ཅིག་གི་བཤད་པ་རྐྱབ་སྟེ་ ངོ་མ་མཐོང་མཐོང་བཟུམ་གྱི་ ཚོར་སྣང་འབྱུང་ཚུགས་པའི་ ཚིག་ཚུ་བཙུགས་ཏེ་ བྲི་
དགོཔ་ཨིན།
རྙོག༌གཞི། སྲུང་རྩེདཔ་ལུ་ སྟབས་མ་བདེ་བའི་ དོ་འགྲན་འབྱུང་བཅུག་མིའི་ དཀའ་ངལ་ལུ་ གོཝ་ཨིན། དེ་ཡང་ རང་
བཞིན་ཤུགས་ཀྱིས་བྱུང་མི་དང་ ལྡོག་ཕྱོགས་ལས་བརྟེན་པའི་ དཀའ་ངལ་ཅིག་ལུ་གོ་ནི་ ཨིན།སྲུང་ནང་ལུ་ སྲུང་རྩེདཔ་
གཙོ་བོ་དང་ ལ་ཡང་ན་ སྲུང་རྩེདཔ་གཙོ་བོའི་ཕྱོགས་གཏོགས་ཚུ་ལུ་ སྟབས་མ་བདེ་བའི་དཀའ་ངལ་བྱུང་པའི་གནས་གིས་
ཟུགན་ སྟངས་ཚུ་བཙུགས་ཏེ་བྲི་བ་ཅིན་ དེ་སེལ་ཐབས་ཅིག་ག་དེ་སྦེ་འཐོན་འོང་ག་ཟེར་བའི་ འཕྲོ་མཐུད་ལྷག་གོ་མནོ་སི་སི་
འགྱོཝཨིན། འདི་
ཚོར་ཤུགས། སྲུང་གི་གནས་སྟངས་དང་འཁྲིལ་ཏེ་ དགའ་བ་དང་སྐྱོ་བ་ འཇིགས་སྣང་ལ་སོགས་པའི་ སེམས་ཀྱི་ཚོར་
བ་ ཤུགས་ཆེ་ཤོས་ ག་ཅི་ར་འབྱུང་དོ་ག་ དེ་ལུ་གོཝ་ཨིན། སྲུང་ནང་ལུ་ དགའ་སྐྱོ་འཁྲུལ་སྣང་དང་ འཇིགས་སྣང་ བཞད་
གད་ལ་སོགས་པའི་ ཉམས་ཚུ་ གཅིག་སྦེ་མེན་པར་ སྤེལ་
མ་སྦེ་ཡོདཔ་སྦེ་ བཙུགས་ཚུགས་པ་ཅིན་ ལེགས་ཤོམ་ཨིན།
ཞི་ཐབས། སྲུང་ནང་ལུ་ཡོད་པའི་དཀའ་ངལ་འདི་ མཐའ་མཇུག་ལུ་ སེལ་ཐབས་ག་དེ་སྦེ་འབད་ཡི་ག་ དེ་ལུ་གོཝ་ཨིན། ཞི་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཐབས་ལུ་བརྟེན་ཏེ་ སྲུང་ལྷག་མི་ཚུ་ ངལ་རངས་དང་ ཡིད་ཆེས་ སྤྲོ་སྣང་ ཡོན་ཏན་ཚུ་ འཐོབ་དོ་ཡོདཔ་ལས་ གོང་གི་
རྙོག་གཞི་ཚུ་ལུ་ ཞི་ཐབས་ཅིག་ དངོས་སུ་དང་ཡང་ན་ ཤུགས་ཀྱིས་ཧ་གོཝ་སྦེ་ཚུདཔ་སྦེ་བཙུགས་ཏེ་ མཇུག་བསྡུ་དགོཔ་
ཨིན།
བརྗོད་དོན། སྲུང་ལུ་བརྟེན་ཏེ་ ཆོས་དང་འཇིག་རྟེན་གང་རུང་གི་ཐོག་ལུ་ སྤང་བླང་འབད་ཚུགས་པའི་ བསླབ་བྱ་ཅིག་བྱིན་ནི་དང་
། ཡང་ན་ སྤྲོ་བ་འཕེལ་བཅུག་ནི་དང་། དགོད་བྲ་སྟེ་ བགའ་བཅུག་ནི། གནད་དོན་ཅིག་གི་སྐོར་ལས་བརྡ་དོན་ཚུ་ ཧ་གོ་
བཅུག་ནི་བཟུམ་ཚུ་ལུ་གོཝ་ཨིན།
སྲུང་གི་འགྲོས།
འགྲོས་ཟེར་མི་འདི་ སྲུང་ནང་ཡོད་པའི་ སྲུང་རྩེདཔ་དང་ རྙོག་གཞི་ ཚོར་ཤུགས་ཞི་ཐབས་ཚུ་ལུ་བརྟེན་ཏེ་བྱུང་པའི་ སྲུང་
གི་འབྱུང་རིམ་ཚུ་ལུ་ གོཝ་ཨིན་མས། རྙོག་གཞི་ལུ་བརྟེན་ཏེ་ ཚོར་ཤུགས་འཕེལ་བའི་སྐབས་ལུ་ ཡར་འགྲོས་དང་ ཞི་
ཐབས་ལུ་བརྟེན་ཏེ་ ཚོར་ཤུགས་ བབས་པའི་སྐབས་ལུ་ མར་འགྲོས་ཟེར་གོཝ་ཨིན་མས། སྲུང་གི་འགྲོས་འདི་ སྲུང་གི་
ཉམས་/ཚོར་སྣང་ གི་རྒྱུན་ཐིག་ ཕྲང་སྟེ་མེན་པར་ ཡར་སེང་དང་མར་འབབ་ཚུ་ སྤེལ་ཏེ་ཡོད་པ་ཅིན་ ལེགས་ཤོམ་ཨིན།
སྲུང་གི་འགྲོས་རིས།
མཐར་ཐུག་གི་ཚོར་ཤུགས། དཀའ་ངལ།
སྲུང༌རྩེདཔ༌ངོ༌མ༌དང༌སྲུང༌རྩེདཔ༌གཞན༌ལུ༌ག༌
ཅི༌བྱེམ༌ཤུགས༌འདུག་ག།
ཡར་རྒྱས། / བཟོ༌ནི།
ཞི༌ཐབས།
སྲུང༌རྩེདཔ༌ག༌ཏེ༌འགྱོཝ༌ཨིན༌ན?
དཀའ༌ངལ༌སེལ༌བ།
ག༌ཅི༌སྦེ?
མཇུག༌བསྡུ།
འགོ༌ཐོག།
ག༌ར༌གིས༌ག༌དེ༌སྦེ༌ཚོར༌བ༌མོང༌ནུག༌ག༌
སྲུང༌རྩེདཔ༌ངོ༌སྤོད༌དང༌གནས༌དུས།
ག༌དེ༌སྦེ༌འགྱུར༌ནུག༌ག༌ཚུ༌ལུ༌སླབ༌ཨིན།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
(སྲུང་འབྲི་ཐངས་ཀྱི་ཆ་ཤས་བཅུ་གཅིག།) སྲུང་གི་འབྲི་ཤོག།
སྲུང་གི་མིང་།
བརྗོད་དོན། སྲུང་གི་ནང་དོན་གཙོ་བོ་ལུ་སླབ་ཨིན།
བཟོ་བཀོད། (གནས་/དུས): སྲུང་འདི་ས་གནས་ག་ཏེ་ལུ་དུས་ཚོད་ནམ་བྱུང་ཡི་ག་བཤད་པ་རྐྱབ་མི་ལུ་སླབ་ཨིན།
སྲུང་རྩེདཔ།/སྲུང་རྩེདཔ་གི་ཁྱད་ཆོས སྲུང་རྩེདཔ་གི་ཕྱི་གཟུགས་ཀྱི་ཁྱད་ཆོས་དང་(བཟོ་རྣམ/གཟུགས་གཤིས་/རྣམ་
འགྱུར) མནོ་བསམ་གཏང་ཐངས་དང་བློ་སླབ་ཐངས་ཚུ་གསལ་ཏོག་ཏོ་སྦེ་སྟོན་མི་ལུ་སླབ་ཨིན།
ཉམས། (ཚོར་ཤུགས):སྲུང་འདི་ནང་ལས་འབྱུང་བའི་ཚོར་བ་ དཔྱེ་འབདན་ དགོད་བྲ་སི་སི་/ འདྲོགས་སི་སི/
འཁྲུལ་སི་སི་ཚུ་བཟུམ་ལུ་སླབ་ཨིན།
སྔོན་ཚོར། སྲུང་འདི་ནང་ལུ་ག་ཅི་ར་འཐོན་འོང་ག་ ཟུར་བརྡ་སྟོན་མི་ཅིག་ལུ་སླབ་ཨིན།
རྗེས་དྲན། ཧེ་མ་སྲུང་འདི་གི་ནང་ག་ཅི་ར་བྱུང་ཡི་ག་ འདི་གི་གནས་སྟངས་ཚུ་ལོག་སྟོན་མི་ཅིག་ལུ་སླབ་ཨིན།
རྙོག་གཞི། སྲུང་རྩེདཔ་ལུ་ སྟབས་མ་བདེ་བའི་དོ་འགྲན་འབྱུང་བཅུག་མིའི་ དཀའ་ངལ་ལུ་ གོཝ་ཨིན། དེ་ཡང་
རང་བཞིན་ཤུགས་ཀྱིས་བྱུང་མི་དང་ ལྡོག་ཕྱོགས་ལས་བརྟེན་པའི་ དཀའ་ངལ་ ཅིག་ལུ་གོ་ནི་ཨིན།
ཁྱད་པར་/ལྡོག་ཆོས། སྲུང་རྩེདཔ་ཚུ་གི་བར་ན་མནོ་ཐངས་དང་འབད་ཐངས་ཚུ་ རྒྱབ་འགལ་འབད་དེ་སྟོན་མི་ཅིག་ལུ་
སླབ་ཨིན།
གབ་ཚིག(ཟུར་ཟ) གནད་དོན་ཅིག་ལུ་སྒྲ་དཔག་སྟེ་ གནད་དོན་གཞན་མི་ཅིག་ཧ་གོཝ་སྦེ་ སླབ་མི་ ཅིག་ལུ་གོ་
ནི་ཨིན།
མཐར་ཐུག་གི་ཚོར་ཤུགས། སྲུང་གི་ནང་ལུ་ སེམས་ཀྱི་ཚོར་ཤུགས་སྦོམ་འབྱུང་སའི་ གནས་སྟངས་ཅིག་ལུ་སླབ་
ཨིན།
འགྲོས། སྲུང་འདི་འགོ་བཙུགས་ཏེ་ མཇུག་ག་དེ་སྦེ་བསྡུ་ནི་ཨིན་ན་གི་ རིམ་པ་སྟོན་མི་ཅིག་ལུ་སླབ་ཨིན།
དྲན་གསོ། སྲུང་མ་བྲི་བའི་ཧེ་མ་ར་ གཤམ་འཁོད་ལུ་ཡོད་པའི་གནད་དོན་ཚུ་ སེམས་ཁར་བཞག་སྟེ་བྲི་
དགོ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སྲུང་ཐུང་བྲི་བའི་སྐབས་ལུ་ དང་པ་ར་ ག་ཅི་གི་སྐོར་ལས་བྲི་ནི་ཨིན་ན་ མནོ་བསམ་བཏང་སྟེ་ བརྗོད་དོན་ཅིག་བཀོད་
དགོ། སྲུང་འདི་ ས་གནས་ག་ཏེ་ལུ་བྱུང་བྱུངམ་ཨིན་ན་དང་ དུས་ཚོད་ ནམ་བྱུང་བྱུངམ་ཨིན་ན་ བཀོད་དགོ།
སྲུང་འདི་ནང་ལུ་ སྲུང་རྩེདཔ་ག་དང་ག་ར་ཡོདཔ་ཨིན་ན། དེ་ཚུ་གི་ ཕྱིའི་བཟོ་རྣམ་དང་ ནང་གི་མནོ་ཐངས། འབད་
བཞག་བཅའ་གཞག་ཚུ་ མིག་གིས་དངོས་སུ་མཐོང་ནི་ཡོདཔ་བཟུམ་མའི་ ཚོར་སྣང་བྱུང་ཚུགསཔ་ཅིག་བཀོད་དགོ།
སྲུང་འདི་གིས་ ལྷག་མི་ཚུ་གི་ སེམས་ཁར་ དགོད་བྲ་སི་སི་དང་ འདྲོག་སི་སི་ ལ་སོགས་པའི་ ཉམས་ག་ཅི་
བཟུམ་བྱིན་ཚུགསཔ་བཟོ་ནི་ཨིན་ན་ སེམས་ཁར་བཞག་སྟེ་ བྲི་དགོ།
སྲུང་འདི་ནང་ལུ་ ག་དེ་སྦེ་ར་འཐོན་འོང་ག་ སྲུང་གི་གནད་དོན་ཟུར་ཅིག་ སླབ་སྟེ་ སྲུང་ཉན་མི་ཚུ་ ཧེང་བཀལ་
ཉན་ནི་དང་ ལྷག་ནི་ལུ་ སྤྲོ་བ་སྐྱེད་ཐབས་བསྒྲིག་དགོ།
སྲུང་འདི་གི་ནང་ ཧེ་མ་ ག་ཅི་བཟུམ་ར་ བྱུང་ཡི་ག་ འདི་གི་གནས་སྟངས་ཚུ་ དྲན་གསོ་འབད་ནི་ཚུ་ཚུད་དགོ། སྲུང་
རྩེདཔ་ཚུ་གི་བར་ན་ དཀའ་ངལ་དང་གདོང་ལེན་ ག་ཅི་བཟུམ་ བྱུང་ཡི་ག་ ཁ་གསལ་སྦེ་ ངོ་སྤྲོད་འབད་དེ་ དེ་
ཚུ་ སེལ་ཐབས་ ག་དེ་སྦེ་ བསྒྲིགས་ཏེ་ བསལ་ཡི་ག་ བཀོད་དགོ།
སྲུང་རྩེདཔ་ཚུ་གི་བར་ན་ འབད་ཐངས་དང་མནོ་ཐངས་ཚུ་ འདྲཝ་མ་འདྲཝ་ཚུ་ལས་བརྟེན་ཏེ་ ཁྱད་པར་དང་ ལྡོག་ཆོས་
ཚུ་ ག་ཅི་རང་འཐོན་ཡི་ག་ ཁ་གསལ་བཀོད་དགོ། དོན་ཚན་དང་ རྗོད་ཚིག་ཚུ་ ཐད་ཀར་དུ་བྲི་ནི་ལུ་ གཡང་ཟ་དང་
འཇིགས་སྣང་འབྱུང་པ་ཅིན་ བརྗོད་དོན་ངོ་མ་སྦ་བཞག་སྟེ་ གནས་སྟངས་དེ་དང་ རྟགས་མཐུན་པའི་རྗོད་ཚིག་གི་ཐོག་
ལས་ སྒྲ་དཔག་སྟེ་སླབ་ནི་ཚུ་བྲི་དགོ།
སྲུང་ཐུང་ཅིག་གི་ནང་ལུ་ ཉམས་བརྒྱད་དང་ལྡན་པའི་ བརྗོད་དོན་དང་འབྲེལ་བའི་དགའ་བ་དང་ སྐྱོ་བ་ལ་སོགས་པའི་
ཚོར་ཤུགས་ཚུ་ སེམས་ལུ་འབྱུང་ཚུགས་པའི་ ཚིག་གཞི་ཚུ་ བཙུགས་ཏེ་བྲི་དགོ།
སྲུང་འདི་ འགོ་ག་དེ་སྦེ་ བཙུགས་ཏེ་བྲི་ནི་ཨིན་ན། བར་ན་ག་དེ་སྦེ་རང་བྲི་ནི་ཨིན་ན། མཇུག་ག་དེ་སྦེ་ བསྡུ་ནི་
ཨིན་ན་གི་ བརྗོད་དོན་དང་འཁྲིལ་ཏེ་ གོ་རིམ་གྱི་འགྲོས་ལེགས་ཤོམ་སྦེ་ཚུད་དགོ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཡ་བ་མ།
ནུབ་ཕྱེད་ལུ་ཨའི་འདི་སྒོ་ཕྱེཝ་ཅིག་ ཡ་བླ་མ་་་་“བུམོ་འདི་ ད་
རེས་ག་ཅི་འབད་དཔ་ཨིན་ན? ཅ་ལ་ག་ར་བཀྲམ། ཉལ་ཁང་
ནང་ མལ་ཆ་ཡང་མ་བལྟབས། ཐབ་ཚང་ནང་ཕོརཔ་ཐ་ལི་ཡང་ག་
ར་བཀྲུམ། འདྲེ་འཛུལ་སོཔ་འདྲས་མེན་ན?་“ཟེར་ སྐད་ག་དེམ་
ཅིག་རྐྱབ་རུང་ བུམོ་འཐོན་ནི་མེད་པར་ ཁྱིམ་ག་ར་ནང་ འཛུལ་
བལྟ་རུང་ འཚོལ་མ་ཐོབ་པས།
ཨའི་འདི་སྤྱགས་རྡུགས་འཐབ་སྟེ་ མོ་རའི་སྤུན་སྤུན་ཆ་དང་ གཉེན་ཉེཝ་ འཆམ་མཐུནམ་ཡོད་ཚད་ཅིགཔ་ལུ་
འགྲུལ་འཕྲིན་གཏང་ནི་འགོ་བཙུགས་ནུག། མི་ག་ལུ་དྲིས་རུང་མ་མཐོང་། མ་འོངས། ཟེར་སླབ་མི་ཙང་ཙ་ཨིནམ་ལས་
ཁྲིམས་སྲུང་འགག་པ་ལུ་ སྙན་ཞུ་འབད་བར་འགྱོ་དགོཔ་ཐལ་སོ་ནུག།
ཁྲིམས་སྲུང་འགག་སྡེ་གི་ ཡིག་ཚང་ནང་འགྱོ་ནི། ཟེར་སླབ་སྦེ་ མོ་གླ་འཁོར་ཅིག་བཀག་སྟེ་ མིག་ཆུ་འཐོན་ཡི་
ར་ འཛུལ་འགྱོཝ་ད་ ངེ་གི་བུམོ་དེ་ལུ་ མོ་སློབ་རིམ་བཅོ་ལྔ་ལྷབ། ཁྲིམས་སྲུང་འགག་སྡེའི་འགོ་དཔོན་ཅིག་འབད་
ཞིནམ་ལས་ འབྲུག་རྒྱལ་ཁབ་ནང་ མི་བཀྲ་མ་ཤིསཔ་འབད་མི་ཚུ་ ག་ར་ལེགས་བཅོས་འབད་ནི་གི་ ཐབས་ཤེས་
ཅིག་བཏོན་ཟེར་སླབ་དགོ་པས། དེ་ལས་ང་ར་ཡང་ མོ་གི་ཨ་ལོ་རེ་བལྟ། འཕྲལ་འཕྲལ་ཆོས་རེ་ཞུ། ལྷ་ཁང་མཆོད་
རྟེན་རེ་བསྐོར་སྦེ་སྡོད་ནི། ཟེར་ མནོ་བསམ་གཏང་སྡོད་པའི་བར་ན་ འདེད་གཡོགཔ་གིས། དབའེ་ཨ་མ་ ནཱ་ལྷོད་
སོ་ཡི། ནུབམོ་ཕྱེད་སྣང་མེད་དཀྱིལ་ལུ་ ཁྲིམས་སྲུང་འགག་པ་དང་ཕྱད་ཚུགས་ག? ཡང་ཅིན་ཁྱོད་ར་ཁྱིམ་ནང་སྡོད་སྦེ་
ཁྲིམས་སྲུང་འགག་སྡེ་ལུ་ འགྲུལ་འཕྲིན་བཏང་བལྟ་བ་ཅིན་མི་དྲག་ག? ཟེར་སླབ་སྦེ་ཡར་སོ་པའི་ཤུལ་ལུ་ མོ་ཡང་
ཁྲིམས་སྲུང་འགག་པ་དང་ འཕྱད་མ་ཚུགས་པར་ལོག་ཁྱིམ་ནང་ ལོག་དགོཔ་བྱུང་ནུག།
དེ་བསྒང་ བུམོ་འདིནི་ སློབ་རིམ་བཅུ་གཉིས་པའི་ ཆོས་རྒྱུགས་ལེགས་ཤོམ་སྦེ་རྐྱབ་ཚུགས་ཡོདཔ་ལས་ མཐོ་རིམ་
གོང་མའི་ཤེས་ཡོན་ འཕྲོ་མཐུད་བལྟ་ནི་གི་ གོ་སྐབས་ཐོབ་ཅི། ཟེར་བའི་ གནས་ཚུལ་ཧན་ཏོང་ཏོ་འདི་ ཨའི་ལུ་
སླབ་པར་འོངམ་ད་ ཨའི་ཁྱིམ་ནང་མེད་པར་ དབུགས་བགམས་ནུག། ཨའི་འདིནི་ ངེ་གི་བུམོ་དེ་ལུ་ ཟ་འཐུང་དང་
བཀབ་གོ་ལ་ ག་ཅི་གི་ཐད་ལས་འབད་རུང་ རོགས་ཀྱི་གདོང་ཁར་ བཟང་ལམ་ལམ་དང་ འབྲུ་ལམ་ལམ་སྦེ་བཞག་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཅི། ཨ་པ་ཡང་ མོ་གཅིག་གི་དོན་ལས་ བཟའ་བའི་ལྟོ་ལས་འཕྱི། ཉལ་བའི་གཉིད་ལས་འཕྱི། ས་རང་མེད་རོགས་
ཀྱི་གཡུས་ཁར་ ཉིན་ནུབ་མེད་པར་ དཀའཝ་སྤྱད་དེ་ མོ་ཆོས་ཡོན་ཏན་ལྷབ་ནི་གི་ཟད་འགྲོ་མ་ཚད་ མོ་གི་དོན་
ལས་སྣུམ་འཁོར་དང་ ཁྱིམ་ཡང་ མ་བཏུབ་ བཏུབ་སྦེ་རྐྱབ་ཡོད། མོ་ ཨེ་མ་གིས་ཁ་ཚ་རུང་ ཨ་པ་གིས་བཟོད་
མི་ཚུགས། ཨ་པ་ང་བཅས་གཉིས་ མོ་གི་དོན་ལས་ འ་ནེམ་ཅིག་ དཀའཝ་སྤྱད་མི་འདི་ མོ་གིས་མནོ་བསམ་ར་
མི་གཏང་མས། ཟེར་སེམས་སྐྱོ་སྟེ་ གླ་འཁོར་ཡང་མ་ཐོབ་པར་ ལོག་ཁྱིམ་ནང་འགྱོཝ་ད་ བུ་ལང་ཤོར་གཏང་ཚེ་
གཅེས་ཕྲུག་མེན། །གླང་བརྙ་གླ་གཏང་ཚེ་དཔའ་རྩལ་མེན།། ཟེར་མི་དཔྱེ་གཏམ་འདི་ བདེན་ར་བདེན་པས་ཟེར་ མནོ་
བསམ་མི་འདྲ་དགུ་འདྲ་ བཅོ་བརྒྱད་བཏང་འགྱོཝ་ད་ ཕྱི་རུ་མི་གཞོནམ་ག་ར་སྤྲོ་སྟོན་གྱི་ལས་རིམ་ནང་ལས་ ཆང་
འགྲངས་འོངམ་ད་ ཨམ་འདི་ སྣུམ་འཁོར་གྱིས་འཐུ་བཀོ་སྦེ་ ཁ་འཐུམ་མར་བསད་ད་ནུག།
བུམོ་འདི་ཡང་ ཨའི་འོང་ནི་མེདཔ་ལས་ ཙིགཔ་བཟའ་སྟེ་ དེ་ཚེ་ཕྱི་རུ་ ཆ་
རོགས་ཚུ་དང་གཅིག་ཁར་ སྤྲོ་སྟོན་ཁང་ནང་འགྱོ། ཆང་གིས་འགྲངས། ཉིན་
མ་ཨིན་ན་ ནུབ་མོ་ཨིན་ན་མ་ཤེས་པར་ དྲོ་པ་གི་ཆུ་ཚོད་ དེ་ཅིག་ཁར་
ཁྱིམ་ནང་ལྷོདཔ་ད་ ད་རུང་ཨའི་མེད་པར་ ཨཱྱོས་ཊི་ལི་ཡ་ལུ་ མོ་རའི་ཨ་
པ་ལུ་ ཨའི་ཁྱིམ་ནང་མེད་པའི་ལོ་རྒྱུས་ཚུ་སླབ་ད་ ཨ་པ་གིས་ ཁྱོད་ཀྱི་
ཨའི་འདི་ མ་པ་ལས་སྤྱང་བཤལ་རྐྱབ་སྡོད་ནི་འདི་ དགའ་ར་དགའ། མོ་བུམོ་ཅུང་བཟུམ་བཟོ་སྦེ་ མི་གཞན་དང་
སྤྲོ་བ་སྟོན་པར་འགྱོ་འགྱོཝ་འོང་། མོ་ཁྱིམ་ནང་འོང་པ་ཅིན་ ངེ་གི་ཁྱིམ་ནང་འོང་མི་དགོ། ཁ་ཙ་ཕྱི་རུ་ག་ཏེ་སོང་ཡི་?
འ་ནཱ་ལུ་ར་ལོག་སོང་ཟེར་སླབ་རྨེ། མོ་ཁྱིམ་ནང་འོང་བཅུག་པ་ཅིན་ ཁྱོད་དང་ང་ཡང་ཚགས་ཁར་མི་ཚུད་རྨེ། ཟེར་སླབ་
ནུག།དེ་ལས་ཁྲིམས་སྲུང་འགག་པ་གིས་ ཨམ་འདི་སྨན་ཁང་ནང་བསྐྱལ་རུང་ སྲོག་རྐྱབ་འབད་མ་ཚུགས་པར་ ནང་
མི་ལུ་སླབ་ནི་འབད་ མོ་གི་འགྲུལ་འཕྲིན་ནང་ལྟཝ་ད་ མོ་གི་འགྲུལ་འཕྲིན་དེ་ གསང་བའི་ཨང་ཡོདཔ་ལས་ ཁ་ཕྱེ་
མ་ཚུགས་པར་སྡོད་པའི་བར་ན་ ནདཔ་བཞག་སའི་ཁང་མིག་ནང་ལས་ ཨང་རྒས་ཅིག་འོངས་ཏེ དེ་འཕྲོ་ལས་ ངེའི་
མནའམ་འདི་ཟེརཝ་ཅིག་ གནམ་མེད་ས་མེད་བྱེལ་སྐད་རྐྱབ་སྔུ་ད་ནུག།
ཁྲིམས་སྲུང་འགག་པ་གིས་ ཨང་རྒས་ལུ་འདྲི་རྨེད་རྐྱབ་ད་ མོ་ངེ་གི་མནའམ་ཨིན། དེ་འབདཝ་ད་ ངེའི་བུམོ་ལས་
ཡང་མོ་ལྷག། ང་ནཱ་སྨན་ཁང་ནང་ ན་སྟེ་སྡོདཔ་ད་ ངེ་གི་ཆབ་གསང་ཡང་མོ་གིས་འཕྱག། ཁ་ལས་སྐྱུག་མི་ཡང་
ཁམས་ལོག་ནི་ལུ་ཡང་མ་བལྟ་བར་ མོ་རའི་ཨའི་བཟུམ་འབདཝ་ཨིན།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཁ་ཙ་ཕྱི་རུ་ཡང་ མོ་གིས་ང་ལུ་ ལྟོ་བྱིན་ གོ་ལ་སོར་ མོ་རའི་ཆ་རོགས་གཅིག་ ངེ་གི་ནད་གཡོགམོ་སྦེ་ བཞག་
སྦེ་ ཁྱིམ་ནང་འགྱོ་འགྱོཝ་ཨིན། ཟེར་འཁུན་ཡི་ར་སླབ་ནུག།
ཁྲིམས་སྲུང་འགག་པ་གིས་ ཁྱོད་ཀྱི་བུ་འདི་ག་ཏེ་ཡོདཔ་སྨོ? བུ་འདི་ལུ་ག་ཅི་འབད་མ་སླབ་སྨོ? ཟེར་སླབ་ད་
ཨང་རྒས་ཀྱིས་ ངེའི་བུ་འདི་ལུ་སླབ་རུང་ ཁུངས་མེད། ཁོ་ས་ཐག་རིང་སར་ འབད་ནི་འདི་གིས་ ནཱནི་ལྷོད་མི་
ཚུགས། སེམས་ཁར་ཚ་གྱང་ལང་བཅུག་སྟེ་ ག་ཅི་འབད་ནི། ཁོ་ ལུས་མི་སྐྱིད་པས་ས་ སེམས་ཡང་སྡུག་བཅུག་
པ་ཅིན་ བཞེས་སྒོ་ཡང་བཟའ་མ་ཚུགས་པར་ ལྟ་མ་ཁོ་ཡང་ ན་ནི་གི་ཉེན་ཁ་འདུག་ཟེར་སླབ་སྟེ་ སླབ་མ་སྟེར།
ཨང་རྒས་ཀྱི་ བུ་དང་མནའམ་ལུ་ བུམོ་ཕུད་རྡོག་གཅིག་ཡོད་མི་འདི་ལུ་ སླབ་གེ་ཟེརན་ ཨའི་དང་ཨ་པ་གི་གཅེས་
གཅེས་འབད་ནི་འདི་གིས་སླབ་མ་ནུམ། མནའམ་འདི་གིས་ སྣུམ་འཁོར་ཡང་ བུམོ་ལུ་སྤྲོད། མོ་ར་མང་ཤོས་གླ་
འཁོར་ནང་རང་འགྱོཝ་ཨིན། འདི་གིས་ཡང་མ་ཚད་ ད་ལྟོ་བུམོ་འདི་ཡང་ ཆོས་རྒྱུགས་རྐྱབ་པའི་བསྒང་ཨིན། སྨན་
ཁང་ནང་ ག་ར་མོ་ར་གིས་འབདཝ་ཨིན། ཟེར་ སླབ་སྟེ་བུ་དང་ ཚམོ་གཉིས་ཆ་ར་ལས་ གསང་བཞག་ཅི་ ཟེར་
སླབ་ནུག། དེ་ལས་ ཁྲིམས་སྲུང་འགག་པ་གིས་ བུམོ་དེ་སྨན་ཁང་ནང་འབོ་ཞིནམ་ལས་ལོ་རྒྱུས་ཚུ་སླབ་ད་ བུམོ་
འདི་ཁོང་གིས་ སླབ་མི་ལུ་ བདེན་རྫུན་ཡང་རེ་མ་ཚུགས་པར་ ཨའི་ལུ་བལྟ་སྦེ་དྲན་མེད་བརྒྱལ་སོ་ནུག།
ཉིནམ་གསུམ་གྱི་རྒྱབ་ལས་ ཨ་པ་ཡང་ལྷོད་དེ་ འབད་དགོཔ་བཅའ་
དགོཔ་ཚུ་ག་ར་ འབད་ཚར་ཞིནམ་ལས་ ཨང་རྒས་ཀྱིས་ བུ་ལུ་ ང་
བཅས་ཀྱི་མི་ཚེ་འདི་ནང་ ཏི་རུ་ཡོད་པ་ཅིན་ བཏུབ་ར་བཏུབ་པས་སྨོ?
ཏི་རུ་གིས་ ག་ཅི་ཉོ་རུང་ཉོ་ཚུགས་པས། ཁྱོད་ལུ་འདི་ ཏི་རུ་ ང་གིས་
གྱངས་ཁ་ཡང་རྐྱབ་མ་ཚུགསཔ་སྦེ་ཡོདཔ་འོང་། ཁྱོད་ད་རུང་ ལོག་སྟེ་
ར་ཏི་རུ་བཟོ་བ་འགྱོ་ནི་འོང་? ཟེར་སླབ་ད་ བུ་གིས་ ས་ཕྱོགས་ཨཱས་ཊི་ལི་ཡ་དགའ་མི་དགའ།། ཉི་མ་ལྟོ་མེད་ཕྱི་རུ་
གཉིད་ཡང་མེད།། ཟས་དང་གཉིད་ལས་ཕྱིས་ཏེ་ལཱ་གཡོག་འབད།། ཏི་རུ་ཁྲི་དང་འབུམ་འབད་བཟོ་སྟེ་གིས།། འབྲུག་
ལུ་དགའ་སྐྱིད་བསྐྱང་པར་འོང་དགོ་མནོ།། ཡོད་རུང་ཡོད་དགོ་མནོ་བའི་འདོད་པ་གིས།། སེམས་ཀྱིས་ལྷོད་རུང་ལུས་ཀྱིས་
ལྷོད་མ་ཚུགས།། ད་རེས་ཐབས་མེད་རང་གཡུས་འོང་སྟེ་གིས།། སྐྱེ་རྒ་ན་འཆིའི་སྡུག་བསྔལ་མཐོངམ་ད་ལུ།། རྒྱུ་ནོར་
སྙིང་པོ་མེདཔ་སྦེ་ཧ་གོ་ཡི།། ཨའི་ ད་འབདནི་ང་ ཁྱོད་དང་ངིའི་བུམོ་འདི་ བཀོ་བཞག་སྦེ་ག་ཏེ་ཡང་མི་འགྱོ།། ལྟ་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
མ་ཨམ་སྲུ་ཡང་ འཕྱད་མ་ཚུགས་པར་ ཤི་སོ་ཡི་ས་གིན་ ཁྱེད་གཉིས་དང་ཡང་འཕྱད་མི་ཚུགས་མས། ཟེར་སླབ་
ནུག།
བུམོ་འདི་གིས་ཡང་ཨ་པ་ལུ་ སེམས་མནོ་རྒྱ་ཆུང་བའི་བུ་མོ་གིས།། ཡུམ་དམ་ཚིག་མེད་པའི་ལོ་རྒྱུས་ཚུ།། ཡབ་ཨ་
པ་ཁྱོད་ལུ་ཞུ་ད་ཡི།། ཡུམ་དམ་ཚིག་མེད་པར་མེན་པས་སྨོ།། བུམོ་མནོ་རྒྱ་ཆུང་བའི་རྟགས་མཚན་དང་།། ཡུམ་
བྱམས་བརྩེ་ཆེ་བའི་རྟགས་ཨིན་པས།། ངེའི་ཡུམ་ཆེན་གསན་ཏེ་ཡོད་པ་ཅིན།། བུམོ་ང་ལུ་བཟོད་པ་བཞེས་གནང་
མས།། ད་ཡབ་ཆེན་ཨ་པ་ཁྱོད་འབད་རུང་།། དུས་གཏན་རྐྱང་ང་དང་སྡོད་གནང་མས།། ཟེར་སླབ་སྦེ་ ཨ་པ་དང་
བུམོ་གཅིག་གིས་
གཅིག་ལུ་ ཕངམ་བཏབ་བསྔུ་འབད་སྡོད་ནུག།
དྲི་བ།
 སྲུང་འདི་ནང་ སྲུང་རྩེདཔ་ ག་དང་ག་ར་འདུག་གོ?
 སྲུང་འདི་ནང་ ཟུར་བརྡའི་ཚིག་ ག་ཅི་ར་ལག་ལེན་འཐབ་ནུག་གོ?
 སྲུང་འདི་ དངོས་འབྱུང་དང་འཆར་སྣང་གཉིས་ལས་ ག་ཅི་ཨིན་ནི་བཟུམ་འདུག་གོ? ཁུངས་བྲིས།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཨ་པའི་ཁ་ཆེམས།
༉ ཧེ་མ་ ཨཔ་སངས་རྒྱས་ཟེར་མི་ཅིག་ ལོ་ན་ཚོད་རྒས་ཏེ་ ཤི་རན་པའི་དུས་ཚོད་ཁར་ ཁོ་རའི་ཤ་དང་ཁྲག་ལས་
མཆེད་པའི་ བྱམས་བརྩེ་ཅན་གྱི་བུ་ འོད་ཟེར་ལུ་ ཁོ་རའི་མི་ཚེ་ནང་ ཉམས་མྱོང་ག་ཅི་ར་ཐོབ་ཅི་ག་ དེ་ཚུ་བུ་ལུ་
ཤུལ་བཞག་འབད་ ཁ་ཆེམས་དེ་སྦེ་བཞག་ནུག།
ཨཔ་མེད་པའི་ཤུལ་ལུ་ ཧིང་གི་བུ་ཁྱོད་ཀྱིས་ འགོ་དཔོན་ཡོན་
ཏན་ཆུང་ཀུ་དང་ ངན་པ་གི་འོག་ལུ་བྱ་རོགས་མ་འབད། མི་
བྱ་སྤྱོད་ངནམ་ཚུ་དང་གཅིག་ཁར་ཆ་རོགས་མ་བསྡོམས། འགོ་
དཔོན་ཡོན་ཏན་སྦོམ་ ཆོས་བཞིན་སྐྱོང་མི་དང་ ཆ་རོགས་མི་
ལེགས་ཤོམ་དང་། ཨམ་སྲུ་ཡང་རང་བཞིན་བཟང་པོ་ཡོད་མི་ཚུ་
བསྟེན་དགོ་སྨ་རེ་ ཟེར་སླབ་སྟེ་ཤི་སོ་ནུག།
དེ་ལས་བུ་དེ་གིས་ཡང་ ཨ་པའི་ ཁ་ཆེམས་ཚིག་གསུམ་དེ་ བདེན་ག་མི་བདེན་བརྟགས་ཤིང་དཔྱད་ནི་གི་དོན་ལུ་
དཔོན་ངན་པ་ཅིག་བསྟེན་ མི་ལེགས་ཤོམ་གཅིག་དང་ཆ་རོགས་བསྡོམས། ཨམ་སྲུ་ངན་པ་ཅིག་དང་མཉམ་གཉེན་རྐྱབ་
སྦེ་སྡོད་ནུག།
དུས་ནམ་ཅིག་གི་ཚེ་ དཔོན་དེ་ རི་ཁ་ལུ་ཤ་བདའ་བར་འབྱོན་པའི་སྐབས་ འོད་ཟེར་ཡང་ ཕྱག་ཞུ་མི་སྦེ་ཚུད་ནུག།
ལམ་ཁར་ སེམས་ཅན་སྟག་ མི་ལུ་གཟན་དྲགས་ཡོད་མི་ཅིག་གིས་ དཔོན་གྱི་གདོང་ཁར་མཆོངས་འོང་སྟེ་ དཔོན་གྱི་
སྐུ་སྲོག་ལུ་ གནོདཔ་བཀལ་ནི་འབདཝ་ད་ ཁོ་གིས་ཁོ་རའི་སྲོག་ལུ་ཡང་མ་བལྟ་བར་ སྟག་གི་གདོང་ཁར་སོང་སྟེ་
སྐེད་པ་ལས་དཔའ་རྟགས་འབལཝ་ཅིག་ སྟག་གཉིས་དུམ་ རྐྱབ་ད་ནུག། དེ་ལས་དཔོན་གནམ་མེད་ས་མེད་ཐུགས་
མཉེས་ཏེ་ ཁྱོད་ཀྱིས་ངེའི་སྲོག་སྐྱབས་འབད་ཡི། ཟེར་གསུངས་ནུག།
ཉིནམ་དག་པ་ཅིག་གི་རྒྱབ་ལས་ ཁོ་གིས་ དཔོན་གྱི་རྨ་བྱ་ཞབས་ཁྲ་རྐྱབ་ཤེས་མི་ཅིག་ ཡོད་མི་དེ་ཨརཝ་བརྐུ་སྟེ་
ཁོ་རའི་ ཆ་རོགས་བློ་ཐུབ་ཅིག་ཡོད་མི་དེ་ལུ་ སྤྲོད་ཞིནམ་ལས་ གསང་བའི་ཐོག་ལུ་ སྦ་བཞག་ནུག། ནགས་
ཚལ་ནང་ལས་ རྨ་བྱ་གཞན་ཅིག་བཟུང་སྟེ་ ཁྱིམ་ནང་འབག་འོང་ཞིནམ་ལས་ ཨམ་སྲུ་ལུ་དེ་སྦེ་སླབ་ནུག། ཁ་
ཙ་ཁ་ཉིནམ་ དཔོན་ཤ་བདའ་བར་འབྱོན་པའི་སྐབས་ སྟག་གིས་བཟའ་ནི་འབདཝ་ད་ ང་གིས་སྟག་བསད་དེ་ དཔོན་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
གྱིས་སྲོག་སྐྱབས་འབད་ཡོད་རུང་ ང་ལུ་གསོལ་ར་ག་ནི་ཡང་གནང་ནི་མིན་འདུག། ད་རེས་དཔོན་གྱི་རྨ་བྱ་དེ་ བསད་དེ་
བཟའ་ནི་ཨིན། ཟེར་བསད་བཟའ་ནུག།
དཔོན་འདི་ རྨ་བྱ་འབྱང་ད་ནི་དེ་གིས་ རྨ་བྱ་འཚོལ་བར་ཕྱག་ཞུ་མི་ཚུ་ ས་ཕྱོགས་ཐདམ་ཐད་ཁར་བཏང་སྟེ་ གལ་
སྲིད་ངེའི་རྨ་བྱ་འཐོབ་ཚུགས་པའི་མི་ཡོད་པ་ཅིན་ གསོལ་རས་ག་ཅི་དགོཔ་གནང་ནི་ཨིན། ཟེར་གསུངས་ནུག །དེ་
འབད་རུང་ ཁོའི་ཆ་རོགས་བློ་ཐུབ་དེ་གིས་ ལོ་རྒྱུས་ག་ནི་ཡང་མ་ཞུ་བར་སྡོད་ནུག།
དེ་འབདཝ་ད་ ཁོའི་ཨམ་སྲུ་ངནམ་དེ་གིས་ གསོལ་རས་ཀྱི་དོན་ལུ་ དཔོན་གྱི་སྐུ་མདུན་ལུ་བཅར་ཏེ་ མོ་རའི་རྨགཔ་
དེ་གིས་ དཔོན་གྱི་རྨ་བྱ་བསད་དེ་བཟའ་བའི་ལོ་རྒྱུས་ཞུ་ད་ནུག། དཔོན་གྱིས་ རྨ་བྱ་གསད་དགོ་པའི་རྒྱུ་མཚན་ག་ཅི་
ཨིན་ན་ཟེར་གསུངསམ་ད་ ཧེ་མའི་ལོ་རྒྱུས་ཚུ་ཡང་ཁ་གསལ་འབད་ཞུ་ནུག། དེ་ལུ་དཔོན་གྱིས་ འབངས་མི་སེར་
གྱིས་དཔོན་ལུ་ཞབས་ཏོག་ཞུ་ནི་དེ་ གོངམ་དཔོན་གཡོག་གི་ཐ་དམ་ཚིག་ཨིན། དེ་ལུ་དྲིན་བསམ་དགོཔ་མེད། ཟེར་
གསུངས་ཏེ་ ཁོ་བཟུང་སྟེ་ གསད་དགོཔ་སྦེ་བཀའ་གནང་ནུག།
དེ་ལས་ དཔོན་གྱི་བཀའ་དང་འཁྲིལ་ཏེ་ ཕྱག་གཡོག་ཚུ་
གིས་ ཁོ་བཟུང་སྟེ་གསད་ནི་འབདཝ་ད་ ཁོ་གིས་མ་གསད་
པའི་ཧེ་མར་ དཔོན་ལུ་ལོ་རྒྱུས་ཁག་ཆེ་ཏོག་ཏོ་ཅིག་ཞུ་ནི་
ཡོད་ཟེར་སླབ་ནུག། ཕྱག་གཡོག་ཚུ་གིས་ དཔོན་ལུ་དགོངས་
སྐོར་ཞུཝ་ད་ དཔོན་གྱིས་བཏུབ། ཟེར་གསུངས་ཏེ་ དཔོན་
གྱི་སྐུ་མདུན་ལུ་བཅར་བཅུགཔ་ད་ ཁོ་གིས་དེ་སྦེ་ཞུ་ནུག། ང་
བཟུམ་མའི་མི་གིས་ དཔོན་གྱི་རྨ་བྱ་གསད་ནིའི་སྙིང་སྟོབས་མེད། དཔོན་གྱི་རྨ་བྱ་ངོ་མ་ ང་གིས་འཚོལ་ཐོབ་སྟེ་ཡོད་
ཟེར་ཞུ་སྟེ་ དཔོན་གྱི་རྨ་བྱ་ཆ་རོགས་སྦེ་ས་ལས་ལེན་ཞིནམ་ལས་ དཔོན་ལུ་ཕུལ་ད་ནུག། དེ་ལས་ ཁོ་གིས་དཔོན་
དང་ཨམ་སྲུ་གཉིས་ཆ་ར་ ངན་པ་ཨིནམ་ཤེས་ཏེ་ བཀོག་བཞག་སྦེ་ གཡུས་གཞན་ཅིག་ཁར་ཡར་སོ་ནུག།
གཡུས་གཞན་ཅིག་ཁར་ལྷོདཔ་ད་ དཔོན་ལེགས་ཤོམ་ཅིག་དང་ ཨམ་སྲུ་ལེགས་ཤོམ་ཅིག་བསྟེན། མི་ངན་པ་ཅིག་དང་
ཆ་རོགས་འབད་དེ་སྡོདཔ་ད། ནམ་ཅིག་གི་ཚེ་ དཔོན་གྱིས་ཁོ་འཁྱིད་དེ་ ནགས་ཚལ་སྟུག་དྲགས་ཅིག་ནང་ ཁམས་
སངས་འབྱོན་པའི་སྐབས་ གནམ་སོ་ཁའི་ཚདཔ་གིས་ དཔོན་ཞལ་སྐོམ་སྟེ་ ཆུ་འཚོལ་མ་འཐོབ་པར་བཤགས་ནི་གུ་
ལྷོད་ནུག། ཁོ་གིས་དཔོན་ལུ་ ཞལ་མ་བཙོག་པ་ཅིན་ ང་ལུ་ ཨམ་ལ་(སྐྱུ་རུ་ར་) གསུམ་ཡོད་ཟེར་ཞུ་སྟེ་ དཔོན་ལུ་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཕུལཝ་ད་ དཔོན་ཐུགས་མཉེས་ཏེ་ བཞེས་ཞིནམ་ལས་ ཞལ་སྐོམ་པའི་སྡུག་བསྔལ་གྲོལ་སོ་ནུག། ཚར་གཅིག་འབདཝ་ད་
དཔོན་གྱི་སྲས་ཅིག་ཡོད་མི་དེ་ ཁམས་སངས་འབྱོན་ས་ལས་ ལམ་འཛོལ་ཏེ་ཁོ་འབད་སར་ལྷོད་ནུག། ཁོ་གིས་ཨམ་སྲུ་ལུ་
སྦ་སྟེ་བཞག་བཅུག་ཞིནམ་ལས་ སྲས་ཀྱི་རྒྱན་ཆ་དང་ན་བཟའ་ཚུ་ ཁོ་རའི་ཆ་རོགས་ངན་པ་དེ་ལུ་ གསང་བའི་ཐོག་ལས་སྦ་
བཞག་དགོཔ་སྦེ་སླབ་སྟེ་སྤྲོད་ད་ནུག། དེ་ལས་ དཔོན་གྱི་སྲས་འབྱང་དཔ་ལས་ ཐུགས་སྡུག་བསྔལ་གྱིས་ བཟོད་མ་ཚུགས་
པར་ མི་སེར་ཚུ་ལུ་ ངེའི་བུ་ག་གིས་འཐོབ་རུང་ བང་མཛོད་ཕྱེད་ཀ་སྤྲོད་ནི་ཨིན་ཟེར་ ཁྱབ་བསྒྲགས་གནང་ནུག། ཁོའི་ཆ་
རོགས་ངན་པ་དེ་གིས་ དཔོན་གྱི་ སྐུ་མདུན་ལུ་བཅར་ཏེ་ དཔོན་གྱི་སྲས་དེ་ཁོ་གིས་བསད་ཅི། ཐུགས་ཡིད་མ་ཆེསན་ རྒྱན་
ཆ་དང་ ན་བཟའ་ཚུ་ཡང་ འདི་ཨིན་ཟེར་བཏོན་ཏེ་ཕུལ་ནུག།དཔོན་གྱིས་ ཁོ་འབོ་སྟེ་ ངེའི་བུ་ གསད་མི་ཁྱོད་ཨིན་པ་ཅིན་
དེ་གི་ཁྲིམས་ཉེས་བྱ་ལུ་ ཁྱོད་ཡང་གསད་གཏང་དགོཔ་ཅིག་ཨིན། ཨིན་རུང་ ཧེ་མ་ང་ནགས་ཚལ་ནང་ལུ་ཁ་སྐོམ་སྟེ་ ཤི་ནི་
གུ་ལྷོདཔ་ད་ ཁྱོད་ཀྱིས་ང་ལུ་ཨམ་ལ་གསུམ་བྱིན་ཏེ་ ངེའི་སྲོག་སྐྱབས་འབད་ཡོདཔ་ལས་ ཁྱོད་ལུ་ཕོག་པའི་ཁྲིམས་ཉེས་བྱ་
འདི་ ཨམ་ལ་གཅིག་གི་དྲིན་ལན་སྦེ་ དགོངས་ཡངས་བཞགཔ་ཨིན།
དོ་རུང་ ཨམ་ལ་གཉིས་ཀྱི་དྲིན་ལན་འཇལ་དགོཔ་ཡོད་ཟེར་བཀའ་གནང་ནུག།
དེ་ལས་ཁོ་གིས་ དཔོན་གྱི་སྲས་ཁམས་སངས་འབྱོན་ས་ལས་ ལམ་འཛོལ་ཏེ་
ང་འབད་སར་ལྷོད་དེ་ཡོད། ང་གིས་བདག་འཛིན་འཐབ་སྟེ་ ད་ལྟོ་ར་དཔོན་ལུ་
ཕུལ་ནི་སྦེ་སྡོད་ཡོད། ཟེར་ཞུ་ཞིནམ་ལས་ སྲས་འཁྱིད་དེ་དཔོན་ལུ་ཕུལཝ་
ད། དཔོན་ག་ཅི་དེ་ཐུགས་མཉེས་ཏེ་ ཧེ་མ་ཁྱབ་བསྒྲགས་གནང་མི་གི་ཞལ་
བཞེས་དང་ ཨམ་ལ་གཅིག་གི་དྲིན་ལན་ཨིན་ཟེར་ དཔོན་གྱི་བང་མཛོད་ཕྱེད་
ཀ་ ཁོ་ལུ་གནང་ནུག། དེ་མ་ཚད་ དོ་རུང་ ཨམ་ལ་གཅིག་གི་དྲིན་ལན་སྦེ་ ཁོ་ལུ་བློན་པོའི་གོ་གནས་ཡང་གནང་ནུག་གོ།
དྲི་བ།
 ཁ་ཆེམས་དང་བསླབ་བྱ་ལུ་ ཁྱད་པར་ ག་ཅི་འདུག་གོ?
 སྲུང་འདི་གི་རྙོགས་གཞི་དང་ཞི་ཐབས་ ག་ཅི་ར་ཨིན་མས་གོ?
 ཁོ་གིས་དཔོན་ལུ་ ཞལ་མ་བཙོག་པ་ཅིན་ ང་ལུ་ ཨམ་ལ་གསུམ་ཡོད། ཟེར་ཞུ་སྟེ་ ཨམ་ལ་དཔོན་
ལུ་ཕུལ་ནུག། ཟེར་བའི་རྗོད་ཚིག་འདི་ སྤྲོས་བཏགས་ཏེ་ ངོ་མ་མཐོང་མཐོངམ་བཟུམ་གྱི་ ཚོར་སྣང་འབྱུང་
ཚུགསཔ་སྦེ་བྲིས།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཤི་གསོའི་སན།
ཧེ་མ་ རྒྱལཔོ་ཅིག་གིས་ གསལ་སྒྲོན་ཟེར་མི་ བུམོ་ཅིག་ བཙུནམོ་སྦེ་བཞེས་ནུག། གསལ་སྒྲོན་འདི་ མེ་ཏོག་
ལྡུམ་རའི་ གཉེརཔ་ལུ་ བུམོ་སྤུན་ཆ་གསུམ་ཡོད་མི་གི་ ཆུང་ཤོས་འདི་ཨིན་པས། འདི་གིས་འབད་ མོ་གི་ཨ་
ཞེམོ་གཉིས་ ཕྲག་དོག་ལངམ་ལང་སར་སྡོདཔ་ལས་ གནོདཔ་ག་དེ་བཀལ་ཚུགས་ཚུགས་བཀལ་ནིའི་ མནོ་བསམ་
གཏང་དོ་ཡོདཔ་ཨིན་མས། ཨ་ཞེམོ་གཉིས་ཀྱི་ཁ་ཐུག་ལས་ མོ་གི་མིང་ཡང་འབོ་ནི་མེདཔ་ བཟོ་དགོ་པས་ཟེར་མནོ་
རུང་ བཙུནམོ་བཟང་སེམས་ཅན་དེ་གི་ཁ་ཐུག་ལས་ ཨ་ཞེམོ་གཉིས་དང་མཛའ་མཐུན་ ཧེ་མ་བཟུམ་ འགྱུར་བ་མེད་
པར་འབད་དེ་སྡོད་དོ་ཡོདཔ་མས།
བཙུནམོ་དེ་གིས་ ཧེན་རྟིང་རིམ་པར་ སྲས་སྲསམོ་གསུམ་འཁྲུངས་ནུག། དེ་འབདཝ་ད་ ཨ་ཞེམོ་གཉིས་ཀྱིས་ སྐྱེ་
ཁང་ནང་ མི་གཞན་ག་ཡང་མ་གཏང་པར་ སྐྱེ་གཡོག་ཁོང་ར་གཉིས་ཀྱིས་བརྒྱུགས་ཏེ་ ཨ་ལོ་སྐྱེ་རིམ་བཞིན་དུ་
སྐྱེས་ཚར་བའི་ཤུལ་ལུ་ སྤུར་རས་ནང་བསྡམས་འབག་ཞིན་ན་ གསང་སྟེ་ ཆུ་ནང་བཀོ་ད་ནུག། དེ་ལས་ ཨ་ལོ་
གི་ཚབ་མ་སྦེ་ རོ་ཁྱི་གི་ཕྱུག་གུ་ བསྐྱལ་བཞག་ཞིནམ་ལས་ རྒྱལ་པོ་ལུ་ སྙན་ཞུ་རིམ་པ་བཞིན་དུ་ཕུལ་ཕུལཝ་
ཨིན་མས།
ཨ་ཞེམོ་གཉིས་ཀྱིས་ གསལ་སྒྲོན་མེདཔ་གཏང་ནི་གི་ ངན་གཡོའི་ལཱ་བྱ་འཐབ་སྟེ་
རྒྱལཔོ་ལུ་སྙན་ཞུ་དེ་སྦེ་ ཕུལ་རུང་ སྐྱེ་ཐེངས་དང་པ་དང་གཉིས་པ་ལུ་ རྒྱལཔོ་
གིས་ ཐུགས་གདུང་བའི་རྣམ་འགྱུར་དེ་ ཕྱི་ཁར་མ་སྟོན་པར་ བཟོད་བསྲན་བསྐྱེད་
དེ་ བཙུནམོ་ལུ་སེམས་གསོ་མཛད་གནང་ནུག། སྐྱེ་ཐེངས་གསུམ་པ་ལུ་ ཨ་ཞེམོ་
ཁོང་ནག་གཉིས་དང་ བློན་པོའི་ཨམ་ཚུ་གིས་ ངན་སྐུལ་རྣམ་པ་སྣ་ཚོགས་འབདཝ་
ལས་བརྟེན་ རྒྱལཔོ་དགོངསམ་ཁྲེལ་ཏེ་ བཙུནམོ་བཙོན་ཁང་ནང་ མ་བཙུགས་ཐབས་
མེད་ཡར་སོ་ནུག།
དེ་དང་དུས་མཉམ་ལུ་ གྲོང་གསེབ་དེ་གི་ཉེ་འདབས་ལུ་ བཟང་སེམས་ཅན་གྱི་ཕྱུགཔོ་ ཕོ་རྐྱང་སྦེ་སྡོད་མི་ཅིག་ཡོདཔ་
མས། སྟབས་ལེགས་སྟེས་དབང་གིས་ བཙུནམོ་གི་ཨ་ལོ་གསུམ་ཆ་ར་ ཁོ་གི་ལག་པར་ལྷོད་ཆི་ནུག། ཁོ་གིས་
བརྟག་ཞིབ་འབདཝ་ད་ བཙུན་མོ་སྤུན་ཆ་ཚུ་གི་གནས་ཚུལ་ཚུ་ ག་ར་ཧ་གོཝ་ལས་ ཨ་ལོ་ཚུ་ཕར་ལོག་སྟེ་བསྐྱལ་བ་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཅིན་གསད་འོང་མནོ་ཞིནམ་ལས་ ཁོ་ར་གིས་བདག་འཛིན་འཐབ་སྟེ་ གསོ་སྐྱོང་འབད་དེ་བཞག་ནུག།
ཨ་ལོ་དེ་ཚུ་ སྦོམ་འགྱོ་བའི་ཤུལ་ལུ་ ཕྱུགཔོ་དེ་གིས་ བུ་སྦོམ་ཤོས་ཀྱི་མིང་ལུ་ འཇིགས་རྒྱལ་དང་ ཆུང་ཤོས་
ལུ་ འཇིགས་མེད། དེ་ལས་ བུམོ་ལུ་ ལྷ་སྒྲོན་ཟེར་བཏགས་ནུག། ཨ་ལོ་དེ་ཚུ་ སེམས་ལེགས་པའི་ཁར་ རིག་
པ་ཡང་གསལ་དྲགས་ཡོདཔ་ཨིན་མས། ཕྱུགཔོ་གིས་ བུཚ་གཉིས་ལུ་ མེ་ཏོག་འཛུག་སྐྱོང་འབད་ཐངས་དང་ དྲག་
འཐབ་ཀྱི་ལུས་རྩལ་ ལྷབ་བཅུག། བུམོ་ལྷ་སྒྲོན་ལུ་ མེ་ཏོག་འཛུག་སྐྱོང་དང་ བཟོ་རིག་གི་ལག་རྩལ་སྦྱང་བཅུག་
སྦེ་ དགའ་བདེའི་ངང་ལུ་སྡོད་སྡོདཔ་མས།
ཉིནམ་ཅིག་ཧང་སྟོང་མར་ ཁོང་བདག་འཛིན་འཐབ་མི་ ཕྱུགཔོ་དེ་ ཤི་སོ་པའི་སྟབས་ཀྱིས་ ཨ་ལོ་དེ་ཚུ་ལུ་ སྡུག་
བསྔལ་སྦོམ་ཕོག་ནུག། གཡོག་འཁོར་ སེམས་ལེགས་ཤོམ་ཡོད་མི་ དེ་ཚུ་གིས་ཡང་ ཁོང་ཆ་ཁྱབ་ག་གི་ཨ་ལོ་
ཨིན་ན་ རྩད་དཔྱོད་མ་གཏང་པར་ གསང་བཞག་ཞིནམ་ལས་ ཨ་ལོ་བཟང་སེམས་ཅན་དེ་ཚུ་གིས་ ཕྱུགཔོ་དེ་གི་
ཤུལ་བཟུང་ཚུགས་པའི་རེ་བ་བསྐྱེདཔ་ཨིན་པས། དེ་ལས་འགོ་བཟུང་སྟེ་ ཨ་ལོ་དེ་ཚུ་གིས་ ཕྱུགཔོ་དེ་གི་ཤུལ་བཟུང་
སྟེ་ ཁོང་ར་ གཅིག་གིས་གཅིག་ལུ་ བརྩེ་གདུང་ག་ནི་ལས་ཆེ་བའི་ཁར་ འཁོར་གཡོག་ཚུ་གི་མཐའ་སྐྱོང་འགོ་འདྲེན་
ཚུ་ཡང་ ལེགས་ཤོམ་སྦེ་འཐབ་སྟེ་སྡོད་ནུག།
ཉིནམ་ཅིག་ ཁྱིམ་ནང་ལྟོ་ལྷང་མི་ ཨང་རྒས་ཅིག་འོང་མི་དེ་ལུ་ བུམོ་ལྷ་སྒྲོན་གྱིས་ བྲོཝ་དང་བཅུད་ཡོད་པའི་ ཤིང་
འབྲས་བཏོག་སྟེ་བྱིན་ནུག། ཨང་རྒས་ཀྱིས་ སྐྱེད་ཚལ་འདི་གི་ནང་ན་ དོ་རུང་ མི་སྐད་ཤེས་མི་བྱ་དང་ཤིཝ་གསོས་
པའི་ སྨན་ཆུ་ གསེར་གྱི་ཨེ་པཱལ་བཏགས་མི་ ཤིང་གི་སྡོང་པོ་གསུམ་ཡོད་པ་ཅིན་ དེ་ལས་ཡང་ལྷག་པའི་ ཕུན་
སུམ་ཚོགས་ཏོག་ཏོ་ འོང་ནི་ཨིན་མས་ཟེར་སླབ་ནུག།
བུམོ་ལྷ་སྒྲོན་གྱིས་ ཕོ་རྒནམ་གཉིས་ལུ་ ཨང་རྒས་ཀྱིས་སླབ་མི་ ལོ་རྒྱུས་ནང་བཟུམ་སྦེ་ དེ་ཚུ་ང་ལུ་ཡོད་པ་ཅིན་
དགའ་ནི་མས་ཟེར་སླབ་ནུག། སྲིངམོ་གི་རེ་བ་བསྐང་ནིའི་དོན་ལུ་ ཕོ་རྒནམ་འཇིགས་རྒྱལ་གྱིས་ དེ་གསུམ་འཚོལ་
བར་ འགྱོ་གེ་ཟེར་ སླབ་སྦེ་ ཁྱིམ་ནང་ལས་ཐོན་འགྱོཝ་ད་ སྲིངམོ་ལུ་ མུ་ཏིག་གི་ཕྱེངམ་ཅིག་སྤྲོད་ཞིནམ་ལས་
ག་དེམ་ཅིག་སྦེ་ མུ་ཏིག་དེ་ཚུ་ གཅིག་ལུ་འགྲིལ་བ་ཅིན་ ང་ཤི་སོ་པའི་རྟགས་ཨིན་ཟེར་སླབ་ནུག།
ལྷ་སྒྲོན་གྱིས་ མུ་ཏིག་གི་ཕྱེངམ་ལེན་ཞིནམ་ལས་ ཉིནམ་རེ་བཞིན་ སྨོན་ལམ་བཏབ་སྟེ་འབད་རུང་ ཉིན་གྲངས་
ཁལ་གཅིག་ལངས་པའི་ཉིནམ་ལུ་ མུ་ཏིག་ག་ར་ ཨང་སྒོང་གཅིག་ལུ་འགྲིལ་སོཔ་ལས་ སེམས་སྡུག་མྱ་ངན་སྦོམ་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཕོག་ཆི་ནུག། དེ་ལས་ ཕོ་རྒནམ་འཇིགས་མེད་ཀྱིས་ སྲིངམོ་ལུ་ གྱི་ཅུང་ཅིག་སྤྲོད་ཞིནམ་ལས་ གལ་སྲིད་གྱི་ཅུང་
དེ་ལུ་ བཙའ་གནགཔོ་ཆགས་པ་ཅིན་ ང་ལུ་བར་ཆད་འབྱུང་པའི་རྟགས་ཨིན་ཟེར་སླབ་སྦེ་ ཕོ་རྒནམ་འཚོལ་བར་ཡར་
སོ་ནུག། དོ་རུང་ཉིན་གྲངས་ཁལ་གཅིག་ལངམ་ད་ གྱི་ཅུང་འདི་ལུ་ཡང་ བཙའ་གནགཔོ་ཆགས་ཆི་ནུག།
ཕོ་རྒནམ་གཅིག་ཡང་ལོག་འོང་ནི་མེདཔ་ལས་ བུམོ་ལྷ་སྒྲོན་མོ་ར་ སེམས་སྐྱོ་བའི་ངང་ལས་ ཕོ་རྒནམ་གཉིས་འཚོལ་
བ་ཡར་སོ་ནུག། ག་ཏེ་ར་འཚོལ་རུང་ ཕོ་རྒནམ་གཅིག་གི་རྐང་རྗེས་ཡང་མ་འཐོབ་པར་ ནགས་ཚལ་གནག་དུང་དུང་
ཅིག་ནང་ལྷོདཔ་ད་ མོ་ར་གི་ལམ་ཡང་འབྱང་ད་ནུག། སྤྱགས་རྡུགས་འཐབ་སྟེ་འགྱོཝ་ད། ཧང་སྟོང་མར་ ཤིང་
གི་ཁྱིམ་ཅུང་ཅིག་གི་གདོང་ཁར་ལྷོད་ནུག། ཁྱིམ་གྱི་ཕྱི་ཁར་ དྲང་སྲོང་ཨ་རྒས་ཅིག་དང་ཕྱད་དེ་ ཁོ་གིས་ བུམོ་ཁྱོད་ག་
ཏེ་འགྱོ་ནི་སྨོ? ནཱ་ལུ་ག་ཅི་འབད་བར་འོངས་ཡི། ཟེར་འདྲིཝ་ད་ བུམོ་ལྷ་སྒྲོན་གྱིས་ ང་ཕོ་རྒནམ་གཉིས་འཚོལ་
བར་ འོང་འོངམ་ཨིན་ཟེར་ཞུ་ནུག།
ཨ་རྒས་ཀྱིས་ ཁྱོད་ཀྱི་ཕོ་རྒནམ་གཉིས་ཀྱིས་ ང་གིས་སླབ་མི་འདི་ལུ་ མ་ཉན་པའི་སྟབས་ཀྱིས་ དགོ་མི་དེ་འཐོབ་
ནི་ཕར་བཞག། ཁོང་གཉིས་རྡོ་ཕུང་ལུ་གྱུར་སོ་ཡི། ཟེར་ གསུངས་པའི་ཤུལ་ལུ་ གསེར་ཀོག་ཏོ་ཅིག་གནང་ནུག།
གསེར་འདི་གིས་ ཁྱོད་ རི་གནམ་མེད་ས་མེད་ མཐོ་དྲགས་ཅིག་གི་གདོང་ཁ་ལུ་འཁྱིད་འགྱོ་འོང་། དེ་བསྒང་ རྒྱབ་
ཁ་ལས་ མི་སྐད་དང་འུར་སྒྲ་ལ་སོགས་པ་ ག་ཅི་ར་རྐྱབ་སྟེ་འབད་རུང་ ཁྱོད་ཀྱིས་ རྒྱབ་ལོག་སྟེ་རྩ་ལས་ར་ བལྟ་
མི་བཏུབ། རྒྱབ་ལོག་བལྟ་བ་ཅིན་ རྦབ་རིལ་ཞིནམ་ལས་ ཁྱོད་ར་ཡང་ རྡོ་ཕུང་ལུ་གྱུར་འགྱོ་ནི་ཨིན། དྲནམ་ན་
འཐན་བཏོན་ཏེ་འབད་བ་ཅིན་ ཁྱོད་ཀྱིས་བསམ་པའི་དོན་དག་ཚུ་ འགྲུབ་ཚུགས་ཟེར་གསུངས་ནུག།
ལྷ་སྒྲོན་གྱིས་ གསེར་ཀོག་ཏོ་དེ་ ལགཔ་ལས་བཏང་ཞིན་ན་ གསེར་གྱི་ཀོག་ཏོ་ ག་ཏེ་འགྱོ་སར་ རྟིང་བདའ་སྟེ་
འགྱོཝ་ད་ རི་མཐོ་དྲགས་ཅིག་གི་རྩ་བ་ལུ་ལྷོད་ནུག། དེ་ཁར་ རྡོ་ཕུང་གཉིས་ཡོད་མི་དེ་ ཕོ་རྒནམ་གཉིས་ཨིན་
རུང་ ངོ་མ་ཤེས་པའི་བར་ན་ གློག་ཀེམ་ འབྲུག་ལྡིར་སྦེ། བུམོ་ཁྱོད་ ད་རིས་ ཨར་ཙི་ནིར་ཙི་བཟོ་ནི་ཨིན་ཟེར་
བའི་ ངར་སྐད་རྐྱབ་སར་གོ་ནུག། ཨིན་རུང་ མོ་གིས་ རྒྱབ་ལོག་རྩ་ལས་ར་མ་བལྟ་བར་ སེམས་དཔའ་ངར་བསྐྱེད་
དེ་གིས་ རི་མགོ་ལུ་འཛེག་ཆི་ནུག།
རི་མགོ་ལུ་ལྷོདཔ་ད་ སྐྱེད་མོས་ཚལ་ནང་ ཤིཝ་གསོས་པའི་སྨན་ཆུ་དང་ མི་སྐད་ཤེས་མི་གི་བྱ་ གསེར་གྱི་ཨེ་
པཱལ་བཏགས་མིའི་སྡོང་པོ་བཅས་ཡོདཔ་མཐོང་ནུག། མི་སྐད་ཤེས་མི་གི་བྱ་གིས་ ང་ཁྱོད་དང་གཅིག་ཁར་འཁྱིད་གནང་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
། དོ་རུང་ ཤིཝ་གསོས་པའི་སྨན་ཆུ་དང་ གསེར་གྱི་ཨེ་པཱལ་བཏགས་མིའི་ ཤིང་སྡོང་གི་ཞལ་ལག་གསུམ་བཅག་
སྟེ་ འབག་ནི་མ་བརྗེད། ཆུ་འདི་ རྡོ་ཕུང་གུ་གཏོར་བ་ཅིན་ ཁྱོད་ར་གི་ ཕོ་རྒནམ་གཉིས་ཡང་ གསོན་པོ་ལུ་
འགྱུར་འོང་ ཟེར་སླབ་ནུག།
བུམོ་ལྷ་སྒྲོན་གྱིས་ བྱ་དང་ ཆུ་ ཤིང་གི་ཞལ་ལག་གསུམ་ཆ་ར་ འབག་སྟེ་རིའི་རྩ་བར་ ལོག་འོང་ནུག། དེ་ལས་
རྡོ་ཕུང་ལུ་གྱུར་ཏེ་ཡོད་པའི་ ཕོ་རྒནམ་གི་གཟུགས་གུ་ ཆུ་གཏོརཝ་ཅིག་ ཕོ་རྒནམ་གཉིས་ཡང་ གསོན་པོ་ལུ་གྱུར་
སོ་ནུག། ཁོང་གསུམ་ དགའ་སྤྲོའི་ངང་ལུ་ མི་རེ་གིས་ དངོས་པོ་རེ་འབག་ཞིནམ་ལས་ ལོག་འོངས་ནུག། ཧེ་
མ་ འོང་ས་གི་ནགས་ཚལ་ནང་ལྷོདཔ་ད་ དེ་ནང་གི་ ཤིང་གི་ཁྱིམ་དང་ དྲང་སྲོང་ཨ་རྒས་དེ་ ཡལ་འགྱོ་སྦེ་ ཤུལ་
ཙམ་ཡང་མིན་ནུག་ཟེར་ཨིན་མས།
ཁོང་གསུམ་ཆ་ར་ལོག་ཁྱིམ་ནང་ ལྷོདཔ་ད་ བྱ་རོགས་དེ་ཚུ་ཡང་ དགའ་སྤྲོ་ཚད་མེདཔ་ཅིག་ཐོབ་ནུག། ཁོང་
སྤུན་ཆ་གསུམ་གྱིས་ གསེར་གྱི་ཨེ་པཱལ་བཏགས་མི་ སྡོང་པོ་གསུམ་བཙུགས་ཏེ་ ཉིནམ་གསུམ་འགྱོ་བའི་ཤུལ་ལུ་
རྡོག་མ་ཡང་བཏགས་ནུག།
ཚར་གཅིག་ ཁོང་ཕོ་སྤུན་གཉིས་ གཅན་གཟན་བདའ་འགྱོཝ་ད་ མཐའ་མཚམས་ཅིག་ལུ་ལྷོད་པའི་སྐབས་ རྒྱལཔོ་
དང་ཁ་ཐུག་རྐྱབ་སྟེ་ ཁོང་གཉིས་ཀྱིས་རྒྱལ་པོ་ལུ་ ཁོང་སྡོད་སར་འབྱོན་གནང་ཟེར་ གདན་འདྲེན་ཞུ་ནུག། བཙུནམོ་
གསལ་སྒྲོན་དེ་ བཙོན་ཁང་ནང་གཤགས་པའི་ཤུལ་ལུ་ རྒྱལཔོ་མྱ་ངན་གྱིས་འབད་ ཤ་བདའ་བ་དང་ གཞུང་དོན་
གྱི་ཕྱག་ལཱ་ མཛད་དེ་བཞུགས་ནི་ལས་ གཞན་ག་ཏེ་ཡང་ འབྱོན་སྲོལ་མེད་དེ་འབད་རུང་ དེ་ཚེ་ཁོང་གཉིས་ཀྱིས་
གདན་འདྲེན་ཞུ་མི་ལུ་ འབྱོན་ནི་སྦེ་ ཞལ་གྱིས་བཞེས་ནུག།
ཁོང་བུ་སྤུན་གཉིསཔོ་ ཁྱིམ་ནང་ལོག་པའི་ཤུལ་ལུ་ སྲིངམོ་ལུ་ ནངས་པར་ ང་བཅས་རའི་ཁྱིམ་ནང་ རྒྱལཔོ་འབྱོན་
ནི་ཨིནམ་ལས་ བཅའ་སྒྲིག་ག་དེ་དྲག་དྲག་རྐྱབ་དགོ་ཟེར་སླབ་ནུག། བུམོ་ལྷ་སྒྲོན་ཡང་ དགའ་སྤྲོ་དང་འུར་བྱེལ་
གཉིས་ཀྱི་སྒོ་ལས་ བྱ་རོགས་ཚུ་ལུ་བཀོད་རྒྱ་བཏང་ཞིནམ་ལས་ དེ་ཚེ་ཕྱི་རུ་ར་ བཅའ་སྒྲིག་རྐྱབ་ད་ནུག། མཇུག་ལུ་
ར་ ལྷ་སྒྲོན་གྱིས་ མི་སྐད་སླབ་ཤེས་མི་བྱ་དེ་ལུ་ རྒྱལཔོ་ག་ཅི་ལུ་ར་ ཐུགས་མཉེས་དོ་ཡོདཔ་ཨིན་ན? ཟེར་འདྲིཝ་
ད། བྱ་དེ་གིས་ ཁྱོད་ཀྱིས་ ངེ་གི་སྡོད་གནས་དྲྭ་མིག་དེ་ གསེར་གྱི་ཨེ་པཱལ་བཏགས་མིའི་སྡོང་པོ་གུ་ དཔྱངས་
བཞག་སྦེ། རྒྱལཔོ་དེ་ ཤིང་གི་རྩ་བར་ གདན་འདྲེན་ཞུ་ཞིནམ་ལས་ ང་གིས་སྲུང་ཅིག་ཞུ་བ་ཅིན་ གནམ་མེད་ས་
མེད་ཐུགས་མཉེས་འོང་ ཟེར་སླབ་ནུག།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཉིནམ་གཉིས་པ་ལུ་ རྒྱལཔོ་འབྱོནམ་ད་ ཁོང་ཆ་ཁྱབ་ཀྱིས་ ཕྱི་ཁ་ལུ་ཕེབས་བསུ་ཞུ་བར་བཅར་ནུག། རྒྱལཔོ་གིས་
ལྷ་སྒྲོན་གཟིགསཔ་ཅིག་ ཧེ་མ་འདྲིས་བཤེས་ཡོདཔ་བཟུམ་མའི་ སྣང་བ་འཆར་རུང་ ཞལ་ལས་འདྲི་བ་ག་ནི་ཡང་
གསུངས་མ་ཚུགས་པས། ལྷ་སྒྲོན་གྱིས་ གླིང་ག་ནང་གདན་འདྲེན་ཞུ་སྟེ་ གསེར་གྱི་ཨེ་པཱལ་བཏགས་མིའི་ སྡོང་
པོའི་རྩ་བར་ཕེབས་པའི་སྐབས་ རྒྱལཔོ་ཧ་ལས་ཏེ་ བཞུགས་ནུག། ཤིང་གུ་ལས་ བྱ་འདི་གིས་ཧང་སྟོང་མར་
གཞན་གྱི་མགུ་འབྱིད་འོག་ལུ་ཚུད་མིའི་ རྒྱལ་པོ་ལགས། ཟེར་འབོ་པའི་ཤུལ་ལུ་ ཁོང་གསུམ་གྱི་ཨའི་དེ་ གསལ་
སྒྲོན་ཨིན། གསལ་སྒྲོན་གྱི་ ཨ་ཞེམོ་གཉིས་ཀྱིས་ ཁོང་གསུམ་ཆུ་ནང་བཀོ་ཞིནམ་ལས་ ཚབ་མ་ རོ་ཁྱི་ཕྱུག་གུ་
བསྐྱལ་ཡི་ཟེར་ཞུ་ནུག། བུམོ་ལྷ་སྒྲོན་གྱིས་ བྱ་ལུ་ཚོ་བརྡ་གཏངམ་ད་ བྱ་གིས་ བུམོ་ལྷ་སྒྲོན་ལུ་ ཁྱེད་ཆ་ཁྱབ་ཀྱི་
ཨ་པ་ངོ་མ་དེ་ རྒྱལཔོ་འདི་ཨིན། ཟེར་སླབ་ནུག།
ཨ་ལོ་དེ་ཚུ་ གནས་ཚུལ་གསལ་ཏོག་ཏོ་སྦེ་ གོ་བའི་ཤུལ་ལུ་ སེམས་དགའ་
སྐྱོ་གཉིས་ཀྱི་སྒོ་ལས་ ཡབ་རྒྱལ་པོ་ལུ་ ཕངམ་བཏབ་སྦེ་སྡོདཔ་ད། ཡབ་
རྒྱལཔོ་ཡང་ སྤྱན་ཆབ་ཤོར་ཡི་ར་ ཕྱག་གིས་ ཨ་ལོ་ དེ་ཚུ་གི་ མགུ་ཏོ་
ལས་མར་ཞོང་། ཁོང་གསུམ་གྱིས་ ང་བཅས་གསུམ་གྱི་ཨའི་ག་ཏེ་ཡོད་ ཟེར་
འདྲི་བའི་སྐབས་ རྒྱལཔོ་གིས་ ཐུགས་འཁྲུལ་བའི་ངང་ལས་ ཧེ་མ་གི་གཏམ་
དང་ལོ་རྒྱུས་དེ་ཚུ་ ཁོང་ཨ་ལོ་གསུམ་ལུ་གསུངས་ནུག། བུམོ་ལྷ་སྒྲོན་གྱིས་
ཨའི་གསོན་པོར་འགྱུར་ནིའི་ཐབས་ཤེས་ང་ལུ་ཡོད་ཟེར་ཞུ་ཞིནམ་ལས། ཁོང་ཆ་
ཁྱབ་ཀྱིས་ ཤིཝ་གསོས་པའི་སྨན་ཆུ་འབག་སྟེ་ རྒྱལཔོ་དང་གཅིག་ཁར་ ཨའི་
འཚོལ་བར་ ལ་དང་ཆུ་ནགས་ཚལ་གསུམ་བརྒལ་ཏེ་ བཙོན་ཁང་ཡོད་སར་ལྷོད་ནུག།
ཨའི་གི་ཕུངཔོ་ ས་འོག་ལས་བཏོན་ཞིནམ་ལས་ ཆུ་གཏོརཝ་ཅིག་ ཨའི་
ལོག་སྟེ་གསོན་པོར་འགྱུརཝ་ད། ལོ་ཁལ་གཅིག་འབད་མི་གི་ བུམོ་འཇའ་
རིསམོ་ གཞོན་ཅུང་ཅིག་ལུ་གྱུར་སོ་ནུག། ཁོང་ཡབ་ཡུམ་དང་སྲས་སྲསམོ་
ག་ར་ རྒྱལ་པོའི་ཕོ་བྲང་ནང་འབྱོན་ཞིནམ་ལས་ རྒྱལཔོ་གིས་ བཙུན་
མོ་གསལ་སྒྲོན་གྱི་ ཨ་ཞེམོ་ཕྲག་དོག་ཅན་གཉིས་ ཉེས་ཁྲིམས་སྲོག་
ཐོག་ལུ་ གཏང་དགོ་པའི་བཀའ་རྒྱ་གནང་ནུག། བཙུནམོ་གསལ་སྒྲོན་དང་
སྲས་སྲསམོ་ཚུ་གིས་ ཁོང་གཉིས་ལུ་ ཉེས་ཁྲིམས་སྲོག་ཐོག་ལུ་བཀལ་
ནི་མེད་པའི་ དགོངས་ཡངས་གནང་དགོཔ་སྦེ་ ཞུ་བ་ནན་བསྐྱར་ཕུལཝ་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ལས་ རྒྱལཔོ་གིས་ ཁོང་ཆ་ཁྱབ་ཀྱི་རེ་འདོད་བཞིན་དུ་ དགོངས་ཡངས་གནང་ནུག། དེ་ལས་ རྒྱལཔོ་དང་བཙུནམོ་
སྲས་སྲསམོ་ཚུ་ ག་ར་ཞལ་འཛོམས་ཏེ་ ཐུགས་སྤྲོ་རྒྱས་ཤིང་རྒྱས་པའི་དགའ་སྟོན་མཛད་དེ་ བདེ་སྐྱིད་ཀྱི་དཔལ་
ཕུན་སུམ་ཚོགས་པ་ལུ་ ལོངས་སྤྱོད་དེ་བཞུགས་ནུག་དགོ།
དྲི་བ།
 སྲུང་འདི་གིས་ བརྗོད་དོན་ག་ཅི་ར་སྟོནམ་མས་གོ?
 སྲུང་འདི་ནང་ལུ་ སྲུང་རྩེདཔ་ག་དང་ག་ར་འདུག་གོ? དེ་ཚུ་ལས་ཁྱོད་ཀྱིས་ག་ལུ་དགའ་ཡི?
 སྲུང་རྩེདཔ་ལྡོག་ཕྱོགས་ག་ར་ཨིན་མས? དེ་ཚུ་ག་ཅི་སྦེ་ ལྡོག་ཕྱོགསཔ་འབད་བརྩི་དགོཔ་སྨོ?
 སྲུང་འདི་ དུས་ནམ་བྱུང་བྱུངམ་བཟུམ་ཚོརཝ་མས་གོ?ག་ཅི་འབད?

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
བཤེས་པའི་སྤྲིངས་ཡིག།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ངོ་སྤོད།
བཤེས་པའི་སྤྲིངས་ཡིག་འདི་ སངས་རྒྱས་ཀྱི་གསུང་ མདོ་དང་ རྒྱུད་སྡེ་ཚུ་དང་ རྗེས་འཇུག་མཁས་པའི་བསྟན་
བཅོས་ཚུ་གི་ནང་ལས་འཐོན་མི་ ཆོས་སྲིད་ཟུང་འབྲེལ་གྱི་ སྤང་བླང་ཚུལ་བཞིན་དུ་ སྟོན་མི་གི་དཔེ་གཞུང་ཅིག་ཨིན།
དཔེ་དེབ་འདི་ ཧེ་མ་དུས་རབས་ པ་སྐོར་ཆ་ལུ་ དཔལ་མགོན་འཕགས་པ་ཀླུ་སྒྲུབ་ཀྱིས་ ཁོ་རའི་གྲོགས་བཤེས་
རྒྱལཔོ་བདེ་སྤྱོད་བཟང་པོ་ལུ་ འཕྲིན་ཡིག་འབད་བརྩམས་ཏེ་ གནང་གནངམ་འབད་ནི་འདི་གིས་ མིང་ལུ་ཡང་
བཤེས་པའི་སྤྲིངས་ཡིག་ ཟེར་ཞུཝ་ཨིན་མས།
འདི་གིས་ང་བཅས་ར་ལུ་ གནས་སྐབས་མངོན་པར་མཐོ་བ་ ལྷ་དང་མིའི་གོ་འཕང་དང་ མཐར་ཐུག་སངས་རྒྱས་ཀྱི་
གོ་འཕང་ འཐོབ་ནིའི་ལམ་སྟོནམ་མ་ཚད། རྒྱལ་ཁབ་ནང་ རྒྱལ་ཡོངས་དགའ་སྐྱིད་དཔལ་འཛོམས་འགྲུབ་ནིའི་
སེམས་ཀྱི་བདེ་སྐྱིད་འགྲུབ་ཐབས་ལུ་ཕན་པའི་ ལུས་ངག་ཡིད་གསུམ་གྱི་ སྤྱོད་ལམ་བཟང་པོ་ཚུ་ཡང་ སྟོན་དོ་
ཡོདཔ་ལས། ང་བཅས་ར་ལུ་ བརྩི་མཐོང་དང་ བསམ་སྤྱོད་ཤེས་ཡོན་འཐོབ་ནི་ལུ་ ཕན་ཐོགས་སྦོམ་འབད་ར་
ཡོདཔ་ཨིན།
དེ་ནང་ལས་ཡང་ སྤྲིངས་ཡིག་གནང་ས་འདི་ རྒྱལ་པོ་བདེ་སྤྱོད་བཟང་པོ་ལུ་འབད་ནི་དེ་གིས་ འཇིག་རྟེན་སྲིད་ཀྱི་
ལམ་ལུགས་ གཙོ་བོར་བཏོན་ཏེ་གསུངས་ཡོདཔ་ལས་ འཇིག་རྟེན་པ་ལུ་མཁོ་ཆེ་བའི་ བསླབ་བྱ་མང་རབས་ཅིག་
གསུངས་ཏེ་ཡོད། དེ་མ་ཚད་ ལས་རྒྱུ་འབྲས་དང་ དགེ་བའི་ཕན་ཡོན་ སྡིག་པའི་ཉེས་དམིགས་ ལྷ་ཆོས་དགེ་
བ་བཅུ་དང་ འཇིག་རྟེན་ཡང་དག་པའི་ལྟ་བ་དང་ ཐར་པའི་ལམ་བདེན་པ་བཞི་ཚུ་གི་སྐོར་ལས་ གསུངས་ཏེ་ཡོདཔ་
ལས་ ཚེ་འདི་ཕྱི་གཉིས་ཆ་ར་ལུ་ ཕན་པའི་ཞལ་གདམས་ གལ་ཆེ་ཤོས་ཅིག་ཨིན།
དེ་དང་གཅིག་ཁར་ རྩ་བའི་ཚིག་ཚུ་ ཆོས་སྐད་ནང་ཡོད་ནི་འདི་གིས་ ཆོས་སྐད་ལྷག་ནི་དང་ གོ་དོན་ལེན་ནི་ལུ་ ཕན་
ཐབས་ཡོདཔ་ལས་ འདི་གིས་རྫོང་ཁའི་ སྐད་ཡིག་གི་གནས་ཚད་ ཡར་སེང་རྐྱབ་ནི་ལུ་ཡང་ རྒྱབ་སྐྱོར་སྦོམ་
ཡོདཔ་ཨིན་ནོ།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
རྩོམ་པ་པོའི་རྣམ་ཐར་བཞུགས་སོ།།
༉ བཤེས་སྤྲིངས་རྩོམ་པ་པོ་ དཔལ་མགོན་འཕགས་པ་ཀླུ་སྒྲུབ་མཆོག་ གཞན་དང་མ་འདྲ་བའི་ སྐྱེས་བུ་དམ་
པ་ཅིག་ཨིན་མི་དེ་ཡང་ སངས་རྒྱས་མྱ་ངན་ལས་ འདས་རན་པའི་སྐབས་ འཁོར་ཉན་ཐོས་དང་ དགྲ་བཅོམ་པ་ཚུ་
སྡུག་བསྔལ་དཔག་ཏུ་མེདཔ་མྱོང་ནུག། དེ་བསྒང་ སངས་རྒྱས་ཀྱིས་ ང་ནི་མྱ་ངན་འདས་འོག་ཏུ། །ལོ་ནི་བཞི་
བརྒྱ་ལོན་པ་ན། །ཀླུ་ཞེས་བྱ་བའི་དགེ་སློང་དུ། །བསྟན་པ་འདི་ལ་དེས་བརྩོན་འགྱུར། །ཟེར་སངས་རྒྱས་མྱ་ངན་ལས་
འདས་ཏེ་ ལོ་བཞི་བརྒྱ་འགྱོཝ་ད་ ཀླུ་ཟེར་བའི་མཚན་དང་ལྡན་པའི་ དགེ་སློང་ཅིག་འབྱོན་ནི་ཨིན། ཟེར་བའི་ལུང་
བསྟན་གནང་ནུག། ལུང་བསྟན་དེ་དང་འཁྲིལ་ཏེ་ སྤྱི་ལོ་མ་ཐོན་པའི་ཧེ་མ་ ལོ་  དེ་ཅིག་ལུ་ ༼ལུང་
བསྟན་དང་འཁྲིལ་བ་ཅིན་འོང་དགོཔ་འདུག།༽
རྒྱ་གར་ལྷོ་ཕྱོགས་ཝིདརྦ་ཟེར་ ད་རིས་ནངས་པ་འབད་བ་ཅིན་ རྒྱ་གར་གྱི་མངའ་སྡེ་ མཧཱ་རཤི་ཏྲ་གི་གཡུས་ནག་
པུར་ཟེར་ས་ལུ་སྐུ་འཁྲུངས་ནུག། འཁྲུངས་པའི་སྐབས་སྐྱེ་རྩིས་ནང་ལས་ དགེ་སློང་བརྒྱ་ བྲམ་ཟེ་བརྒྱ་ སྐྱེ་བོ་ཕལ་
པ་བརྒྱ་ལུ་ གསོལ་སྟོན་དྲངས་ཚུགས་པ་ཅིན་ ལོ་བདུན་ ཟླཝ་བདུན་ ཞག་བདུན་གྱི་རིང་ལུ་ མ་བཤགས་པར་
བཞུགས་འོང་། དེ་མེན་ སྐུ་སྲོག་ལུ་བར་ཆད་ཡོདཔ་སྦེ་ཐོན་ནུག། ཡབ་ཡུམ་གཉིས་ཀྱིས་ སྐྱེ་རྩིས་དང་འཁྲིལ་བའི་
ཟློག་ཐབས་ཚུ་འབད་དེ་ ལོ་བདུན་འགྱོཝ་ད་ སྐུ་ཚེ་ལུ་བར་ཆད་ཡོདཔ་ལས་ བུ་ཚེ་ལས་འདས་སར་ ཕམ་གིས་ལྟ་
མི་ཚུགས་ནི་མས་ཟེར་ ཟད་སོང་ཚུ་བྱིན་ཏེ་ ག་དགའ་སར་སྤྱང་འཁྱམས་ཏེ་ སོང་ཟེར་བཏང་ནུག།
དེ་ལས་ སྤྱང་འཁྱམས་ཏེ་འབྱོནམ་ད་ ཁོ་རའི་ལུང་བསྟན་དང་འཁྲིལ་ཏེ་ མཁན་པོ་སྒྲ་གཅན་འཛིན་དང་མཇལ་ནུག།
མཁན་པོ་གིས་ཁོ་གི་ལོ་རྒྱུས་ཚུ་མཁྱེན་ཏེ་ ཚེ་དཔག་མེད་ཀྱི་སྒྲུབ་ཐབས་སྟོན་གནང་མི་འདི་ ལེགས་ཤོམ་སྦེ་བསྒྲུབས་
གནངམ་ལས་ ནམ་ཡང་མྱ་ངན་ལས་མི་འདའ་བར་ བཞུགས་ཚུགས་པའི་སྐུ་ཚེ་ལུ་ རང་དབང་ཐོབ་ཚུགསཔ་ཡར་སོ་
ནུག།
དེ་མ་ཚད་ མཁན་པོ་གིས་ཁོ་ལུ་ བསྙེན་རྫོགས་ཀྱི་སྡོམ་པ་གནང་སྟེ་ མཚན་ཡང་དགེ་སློང་དཔལ་ལྡན་ཟེར་གནང་སྟེ་
ཐེག་པ་གསུམ་གྱི་མདོ་སྔགས་རིག་གཞུང་ ཆ་ཚང་གི་དབང་ལུང་ཁྲིད་གསུམ་ ཡོངས་རྫོགས་གནང་ནུག། བཅུད་ལེན་
སྒྲུབ་པ་ལུ་བརྟེན་ཏེ་ རྡོ་རྗེའི་སྐུ་ལུ་གྱུར། རྫུ་འཕྲུལ་དང་མངོན་ཤེས་ ཐོགས་པ་མེད་པར་མཁྱེན། ཡེ་ཤེས་ཀྱི་མཁའ་
འགྲོ་མ་ལས་ ཞལ་གདམས་ཐོབ་སྟེ་ སྒྲུབ་ཐབས་མ་འདྲཝ་བརྒྱ་དང་དྲུག་ཅུ་ སྤྱན་དྲངས་ཡོདཔ་ལས་ ན་ལེནྜའི་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
གཙུག་ལག་ཁང་འདི་ནང་ མཁས་པ་དང་གྲུབ་པའི་ གཏམ་སྙན་གྲགས་སྦོམ་ར་བྱུང་ནུག།
ནམ་ཅིག་གི་ཚེ་ མཁན་པོ་སྒྲ་གཅན་འཛིན་ སྒྲུབ་པ་ལུ་བཞུགས་ཡོདཔ་ལས་ དེའི་སྐུ་ཚབ་སྦེ་ ན་ལེནྜའི་མཁན་
པོ་མཛད་པའི་སྐབས་ གཡུས་དེ་ནང་ མུ་གེ་སྦོམ་ར་བྱུང་སྟེ་ གཡུས་ཚན་གྱི་མི་ཚུ་ ས་གནས་གཞན་ཁ་ལས་ཕར་
འཁྱམས་འགྱོ་དགོཔ་ཐོནམ་ལས་ དགེ་སློང་ཚུ་ བཟའ་འཐུང་མ་ཐོབ་པར་ སྡུག་བསྔལ་སྦོམ་མྱོང་ནུག། དེའི་སྐབས་
ལུ་ ཀླུ་སྒྲུབ་མཆོག་གིས་ གསེར་འགྱུར་གྱི་རྩི་སྒྲུབ་སྟེ་ གསེར་ལེ་ཤ་བཟོ་ཞིནམ་ལས་ གཡུས་གཞན་ཁ་ལས་
བཟའ་འཐུང་དང་གཅིག་ཁར་ བརྗེ་སོར་འབད་དེ་ དགེ་སློང་ཚུ་ལུ་ འཚོ་བ་རྒྱུན་མ་ཆད་པར་དྲངས་ནུག། ཤུལ་ལས་
མཁན་པོ་སྒྲུབ་པ་གནང་ཚར་ཏེ་ འབྱོན་པའི་སྐབས་ གཡུས་སྟོངམ་གཟིགས་ཏེ་ ལོ་རྒྱུས་ཚུ་མཁྱེན་པའི་བསྒང་ལས་
ཀླུ་སྒྲུབ་ལུ་ དབའེ་་་ཁྱོད་སེམས་ཅན་ལུ་ སྙིང་རྗེ་ཆུང་པས། ང་ལུ་ཞུ་བ་ཅིན་ འདོད་ཡོན་ལོངས་སྤྱོད་ཀྱི་ཆརཔ་ ཕབ་
ཚུགས་པའི་ནུས་པ་ང་ལུ་ཡོད།
ད་་་ཁྱོད་ཀྱིས་ དེའི་སྡིག་སྒྲིབ་སྦྱང་ཐབས་ལུ་ གཙུག་ལག་ཁང་བརྒྱ་རྩ་བརྒྱད་དང་ ལྷ་ཁང་སྟོང་ མཆོད་རྟེན་ཁྲི་
ཕྲག་བཞེངས་དགོ་ཟེར་གསུངསམ་ལས་ ཀླུའི་སྒྲུབ་ཐབས་ལུ་བརྟེན་ཏེ་ ཀླུ་ཡུལ་ལུ་བྱོན་ཏེ་ ཀླུ་ཚུ་ལུ་ཆོས་གནང་།
དེའི་ཡོན་ལུ་ རྒྱལ་བའི་གསུང་འབུམ་པོ་སྟི་ ཀླུ་ཡུལ་ལས་ མི་ཡུལ་ལུ་བསྣམས་བྱོན་ནུག། དེ་མ་ཚད་ ནོར་
ལྷ་འཛམ་བྷ་ལྷ་ལས་ནོར་བླངས། ཀླུ་ཚུ་ལས་ཆ་རོགས་ལེན་ཏེ་གཙུག་ལག་ཁང་དང་ ལྷ་ཁང་མཆོད་རྟེན་ཚུ་ཡང་ ག་
ར་མཁན་པོའི་བཀའ་བཞིན་དུ་ བཞེངས་གནང་ནུག། དཔལ་མགོན་འཕགས་པ་ཀླུ་སྒྲུབ་མཆོག་གིས་ བསྟན་པ་དང་
སེམས་ཅན་གྱི་དོན་ལུ་ དམ་པའི་ཚུལ་དགུའི་ ཡོན་ཏན་གྱི་ཐོག་ལས་ཆོས་འཁོར་རིམ་པ་གསུམ་སྦེ་བསྐོར། གདུལ་བྱ་
ལེ་ཤ་བསྐྱངས། བསྟན་བཅོས་ལེ་ཤ་ བརྩམས་གནང་ཡོད་མི་གི་གྲས་ལས་ ད་ལྟོ་ ང་བཅས་ཀྱི་ལྷབ་ནི་གི་གོ་སྐལ་
ལུ་ཡོད་མི་འདི་ སྤྱིར་སེམས་ཅན་ཐམས་ཅད་དང་ ལྷག་པར་དུ་ ཁོ་རའི་མཛའ་བཤེས་ རྒྱལཔོ་བདེ་སྤྱོད་བཟང་པོའི་
དོན་ལུ་ བརྩམས་གནང་ཡོད་མི་ བཤེས་སྤྲིངས་འདི་ཨིན།
མཐའ་མཇུག་ཁར་ ལྷོ་ཕྱོགས་དཔལ་གྱི་རི་ལུ་ གསང་སྔགས་ཀྱི་ཉམས་ལེན་མཛད་དེ་ བཞུགས་པའི་སྐབས་
རྒྱལཔོ་བདེ་སྤྱོད་ཀྱི་སྲས་ ནུས་ལྡན་ཟེར་མི་འདི་ རྒྱལཔོ་འབད་དགོ་མནོ་སྟེ་བཞུགསཔ་ད་ ཡུམ་གྱིས་ ཁྱོད་ཀྱི་
ཡབ་དང་སློབ་དཔོན་ཀླུ་སྒྲུབ་གཉིས་ ཆ་རོགས་འབདཝ་ལས་ སློབ་དཔོན་ཀླུ་སྒྲུབ་མ་བཤགས་ཚུན་ ཡབ་ཡང་མི་
བཤགས། དེ་བ་འདི་ ཀླུ་སྒྲུབ་འདི་ བྱང་ཆུབ་སེམས་དཔའ་ཨིནམ་ལས་ དབུ་སྦྱིན་པ་ལྷང་བརྫུ་བཏབ་སྟེ་ བཀྲོངས་
ཐབས་འབད་བ་ཅིན་ ཁྱོད་ཀྱི་ཡབ་ཡང་བཤགས་ཏེ་ ཁྱོད་རྒྱལཔོ་སྦེ་ནིའི་གོ་སྐབས་ཡོད་ཟེར་ གསུངས་ནུག།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
དེ་ལས་ སྲས་དེ་གིས་ ཡུམ་གྱིས་གསུངས་མི་དང་འཁྲིལ་ཏེ་ དབུ་སྦྱིན་པ་ལྷངམ་ད་ བཏོག་འབག་ཟེར་གསུངས་
ནུག། སྲས་དེ་གིས་དཔའ་རྟགས་ག་དེམ་ཅིག་བླུགས་རུང་ གནམ་སྟོང་པའི་ནང་གཡུག་དོ་བཟུམ་སྡོདཔ་ལས་ བཀྲོངས་
མ་ཚུགས་པས། ཀླུ་སྒྲུབ་ཀྱིས་ང་ཧེ་མར་ རྩྭ་རྔ་མི་ཅིག་སྦེ་སྡོད་པའི་སྐབས་ རྩྭའི་བར་ན་ལུ་ འབུཔ་ཅིག་བསད་ཡོད་
པའི་ལས་སྒྲིབ་ཅིག་ མ་དག་པར་ཡོདཔ་ལས་ རྩྭ་ཀུ་ཤ་གིས་བཏོགས་ཏེ་འབག་ཟེར་ གསུངསམ་བཞིན་དུ་ ཁོ་
གིས་རྩྭ་ཀུ་ཤ་གིས་ དབུ་བཏོག་བཏང་སྟེ་ བཀྲོངས་ད་ནུག།
དེའི་སྐབས་ ས་འཛམ་གླིང་འདི་ཡང་ ཚར་ཅིག་སྤར་ཏེ་ གནམ་སྟོང་པའི་ནང་ལས་ ང་ནི་འདི་ནས་བདེ་བ་ཅན་དུ་འགྲོ།
།ཕྱིས་ནས་ལུས་འདི་ལ་ཡང་འཇུག་པར་འགྱུར། །ཟེར་སྒྲ་བསྒྲགས་པའི་ཤུལ་ལུ་ དཔལ་མགོན་འཕགས་པ་ཀླུ་སྒྲུབ་
ཟེར་བའི་ སྐྱེས་ཆེན་དམ་པ་འདི་ འཛམ་གླིང་མི་ཡུལ་ལས་ བདེ་བ་ཅན་གྱི་ཞིང་ཁམས་ལུ་ བྱོན་སོཔ་ཨིན་མས།
སླབ་སྲོལ་ཅིག་ལས་འབད་བ་ཅིན་ སྲས་ཀྱིས་ དབུ་དང་སྐུ་གཟུགས་གཉིས་ ལོག་མཐུད་འོང་ཟེར་ ས་ཐག་རིང་སར་
བསྐྱལ་ཡོད་མི་འདི་ རྡོ་ལུ་གྱུར་ཡོདཔ་ད་ ནམ་ཅིག་གི་ཚེ་ རྡོ་དེ་གཉིས་མཐུད་པའི་སྐབས་ དཔལ་མགོན་འཕགས་
པ་ཀླུ་སྒྲུབ་མཆོག་ ལོག་སྟེ་རང་ སྐུ་གཟུགས་དེའི་ཐོག་ལུ་ར་བྱོན་ཏེ་ ལྷོ་ཕྱོགས་དཔལ་གྱི་རི་ལུ་ མཐའ་བྲལ་དབུ་
མའི་གཞུང་གི་ ཆོས་ཀྱི་འཁོར་ལོ་བསྐོར་གནང་ནི་ཨིནམ་ལས་ ནམ་ཞིག་དཔལ་གྱི་རི་ལ་ཀླུ་སྒྲུབ་རྗེ། །བསྐལ་ལྡན་
འདུས་པའི་ཚོགས་ཀྱིས་ཡོངས་བསྐོར་ནས། །མཐའ་བྲལ་དབུ་མའི་ལམ་བཟང་འཆད་པ་ན།། བདག་ཀྱང་འཁོར་གྱི་ཐོག་
མར་སྐྱེ་བར་ཤོག།
ཟེར་བའི་སྨོན་ལམ་ཚུ་ཡང་ གཏང་དགོ་ཟེར་སླབ་སྲོལ་ཡོད། མཚན་ཀླུ་སྒྲུབ་ཟེར་གསོལ་མི་དེ་ཡང་ ཀླུའི་སྒྲུབ་ཐབས་
མཁྱེན་ཏེ་ ཀླུ་ཡུལ་ལུ་བྱོན་ ཀླུ་ཚུ་ལུ་ཆོས་གནང་ ཀླུ་ཚུ་བཀོལ་ཚུགསཔ་ལས་བརྟེན་ཏེ་ ཨིནམ་འོང་ནི་མས། སྐད་
སྒྱུར་ཐད་ལུ་ཡང་ རྒྱ་གར་གྱི་མཁན་པོ་ སརྦ་ཛྙཱ་དེ་ཝ་ཟེར་ བོད་སྐད་ནང་འབད་བ་ཅིན་ ཐམས་ཅད་མཁྱེན་པའི་ལྷ་
ཟེར་མི་དང་། བོད་ཀྱི་ལོ་ཙཱ་བ་ སྐ་བ་དཔལ་བརྩེགས་གཉིས་ཀྱིས་ ལེགས་སྦྱར་ལྷའི་སྐད་ལས་ བོད་སྐད་ནང་ལུ་
དུས་རབས་པ་དེ་ཅིག་ལུ་བསྒྱུར་གནང་ནུག།
བཤེས་སྤྲིངས་འདི་ ཡོངས་འབྲེལ་ཐོག་ལས་ ལྷབ་ནིའི་དོན་ལུ་ མཐོང་ཐོས་སློབ་སྟོན་ མཁོ་ཆས་ཚུ་ཡང་ བཟོ་
ཡོདཔ་ལས་ འོག་གི་ སྦྲེལ་ལམ་ཚུ་ བཙུགས་ཏེ་ འཚོལ་བ་ཅིན་ ཡོངས་འབྲེལ་ནང་ལས་འཐོབ་ཚུགས།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
མཐོང་ཐོས་དང་པ།
མཐོང་ཐོས་གཉིས་པ།
མཐོང་ཐོས་གསུམ་པ།
མཐོང་ཐོས་བཞི་པ།
འདི་ནང་ལས་ ཕབ་ལེན་འབད་དེ་བལྟ་ཚུགས།
མཚན་དོན།
༄༅། །རྒྱ་གར་སྐད་དུ། སུ་ཧྲི་ད་ལེ་ཁ། བོད་སྐད་དུ། བཤེས་པའི་སྤྲིང་ཡིག།
གོ་དོན།
རྒྱ་གར་འཕགས་པའི་ཡུལ་གྱི་ ལེགས་སྦྱར་ལྷའི་སྐད་ལས་འབད་བ་ཅིན་ དཔེ་ཆ་འདི་གི་མིང་སུ་ཧྲི་ད་ལེ་ཁ་ཟེར་ཞུཝ་
ཨིན། མཚན་འདི་ བོད་སྐད་ནང་བསྒྱུར་བ་ཅིན་ བཤེས་པའི་སྤྲིངས་ཡིག་ཟེར་ཞུཝ་ཨིན། དེ་ཡང་ ཚིག་འབྲུ་
རེ་རེ་བཞིན་དུ་སྦེ་ སྐད་སྒྱུར་འབད་བ་ཅིན་ སུ་ཧྲི་ད་ཟེར་མི་འདི་ ཆ་རོགས་(གྲོགས་མཛའ་བཤེས་)ལུ་གོ་ནི་དང་
། ལེ་ཁ་ཟེར་མི་འདི་ གཏང་ཡིག་(སྤྲིངས་ཡིག)ལུ་གོཝ་ཨིན་པས། དོན་བཅུད་བསྡུ་བ་ཅིན་ དཔེ་ཆ་འདི་རྩོམ་མི་
དཔལ་མགོན་འཕགས་པ་ཀླུ་སྒྲུབ་ཀྱིས་ ཁོ་རའི་ཆ་རོགས་ རྒྱལཔོ་བདེ་སྤྱོད་བཟང་པོ་འདི་ སྦོ་ལོགས་ཁར་མེད་རུང་
ཐུགས་བརྩེ་བའི་སྒོ་ལས་ ཆོས་དང་འཇིག་རྟེན་གཉིས་ཀྱི་ སྤང་བླང་ལུ་ཕན་པའི་ བསླབ་བྱ་ཚུ་ག་ར་ གཏང་ཡིག་
བཟུམ་ཅིག་གི་ཐོག་ལུ་བྲིས་ཏེ་ བསྐྱལ་བཏང་ཡོད་པའི་དཔེ་ཆ་འདི་ ད་ལྟོ་ ང་བཅས་ཀྱིས་ལྷབ་མི་འདི་ཨིནམ་ལས་
དཔེ་ཆ་འདི་གི་མཚན་ལུ་ བཤེས་པའི་སྤྲིང་ཡིག་ཟེར་ཞུཝ་ཨིན་པས།
ཚིག་དོན།
མགོན་པོ་ = སྐྱབས་མཛད་མི།
མཛའ་བཤེས་ = འཆམ་མཐུནམ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སྐད་དུ་ = སྐད་ནང་འབད་བ་ཅིན།
དྲི་བ།
 རྒྱལ་པོ་བདེ་སྤྱོད་བཟང་པོ་ལུ་ ཀླུ་སྒྲུབ་ཀྱིས་བཤེས་སྤྲིངས་བརྩམས་ཏེ་ ཕུལ་དགོ་པའི་དོན་དག་ག་ཅི་སྨོ?
 བཤེས་སྤྲིངས་ཀྱི་ མཚན་དོན་སྐད་གཉིས་ ཤན་སྦྱར་ཏེ་བྲིས།
 བཤེས་སྤྲིངས་ བརྩམས་གནང་མི་གི་ མཚན་བྲིས།
འགྱུར་ཕྱག།
འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ།།
ཐུགས་ལུ་ཉོན་མོངས་པ་མེད་པར་ སྤངས་ཚར་ནི་དེ་གིས་ འཇམ་པ་དང་རང་གཞན་གཉིས་ཀྱི་དོན་ ག་ར་བསྒྲུབ་ཚུགས་
པའི་ དཔལ་ཕུན་སུམ་ཚོགས་པ་དང་ལྡན་པའི་ རྗེ་བཙུན་འཇམ་དཔལ་དབྱངས་ཀྱི་སྐུ་གཟུགས་ལུ་ བགྲེས་རྒུད་མེད་
པར་ལོ་བཅུ་དྲུག་ལངས་པའི་ ན་ཚོད་ལུ་གྱུར་ཏེ་ ཡོད་མི་ལུ་ སྒོ་གསུམ་གུས་པ་ཆེན་པོའི་ སྒོ་ལས་ཕྱག་འཚལ་ནི་
ཨིན། ཟེར་བའི་དོན་ཨིན།
ཕྱག་མཆོད་ཕུལ་དགོ་པའི་དགོས་པ།
ཕྱག་མཆོད་ཕུལ་དགོ་མི་འདི་ཡང་ བཤེས་སྤྲིངས་འདི་ རྒྱ་སྐད་ལས་ཆོས་སྐད་དུ་ སྒྱུར་མི་བོད་ཀྱི་ ལོ་ཙཱ་བ་བནྡེ་
དཔལ་བརྩེགས་ཀྱིས་ སྐད་སྒྱུར་འབད་ནི་ འགོ་བཙུགས་ཞིནམ་ལས་ མཇུག་མ་བསྡུ་ཚུན་ཚོད་ཀྱི་བར་ན་ བར་ཆད་
ག་ནི་ཡང་མི་འོང་ནིའི་དོན་ལུ་དང་ བསྒྱུར་ཚར་མི་བསྟན་བཅོས་འདི་ ལྷབ་མི་ཡོངས་ལུ་ཡང་ ཕན་ཐོགས་སྦོམ་འོང་
ནིའི་དོན་ལུ་ ཕྱག་མཆོད་ཕུལ་ཕུལཝ་ཨིན།
ཚིག་དོན།
དཔལ་ = ཕུན་སུམ་ཚོགས་པ།
ལོ་ཙཱ་བ་ = སྐད་སྒྱུར་པ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
གཞོན་ནུར་གྱུར་པ་ = ལོ་རྒས་ནི་མེད་པའི་གཞོན་ཅུང་།
དྲི་བ།
 འཇམ་དཔལ་གཞོན་ནུར་འགྱུར་པ་ལུ་ འགྱུར་ཕྱག་ཕུལ་དགོ་པའི་དགོས་པ་ག་ཅི་སྨོ?
 ཕྱག་མཆོད། དཔལ། བསྟན་བཅོས། ཚུ་གི་གོ་དོན་བྲིས།
ཉན་པར་བསྐུལ་བ།
ཡོན་ཏན་རང་བཞིན་དགེར་འོས་བདག་གིས་ནི།། བདེ་བར་གཤེགས་པའི་གསུང་བསྙད་ལས་བྱུང་བའི།།
བསོད་ནམས་འདུན་སླད་འཕགས་པའི་དབྱངས་འདི་དག། ཅུང་ཟད་ཅིག་བསྡེབས་ཁྱོད་ཀྱིས་གསན་པར་རིགས།།
ཐུགས་རྒྱུད་ རང་བཞིན་བཟང་བའི་ཁར་ ཨ་རྟག་ར་དགེ་བའི་ལཱ་ལུ་བརྩོན་ཏེ་ བཞུགས་མི་རྒྱལ་པོ་ཁྱོད་ལུ་ ཀླུ་
སྒྲུབ་ང་གིས་ སངས་རྒྱས་ཀྱི་གསུང་ཚུ་ནང་ བཤད་ཡོད་མི་ལས་བྱུང་པའི་ དོན་དག་གལ་ཅན་ཚུ་ རྒྱལ་པོ་ཁྱོད་བསོད་
ནམས་དགེ་བའི་ལཱ་ལུ་ ཐུགས་སྤྲོ་བ་བསྐྱེད་ནིའི་དོན་ལུ་ དཔེ་ཆ་སྒྲིག་ཐངས་ སྡེབ་སྦྱོར་འཕགས་པའི་དབྱངས་
ཟེར་མི་གི་ཐོག་ལུ་ རྒྱས་མ་དྲགས་པར་ དུམ་གྲ་ཅིག་སྦེ་ རྩོམ་སྒྲིག་འབད་ཡོད་མི་དེ་ རྒྱལ་པོ་ཁྱོད་ཀྱིས་ གསན་
གནང་པ་ཅིན་ ལེགས་ཤོམ་འོང་ཟེར་ཞུ་ནི་ཨིན་ནོ།།
ཚིག་དོན།
དགེར་འོས་ = དགེ་བ་གི་སྐོར་ལས་ཞུ་ནིའི་འོས་འབབ་ཡོད་མི།
བདག་གིས་ནི་ = ང་གིས་འབད།
བདེ་བར་གཤེགས་པ་ = སངས་རྒྱས།
གསུང་བསྙད་ = གསུང་རབ་ཚུ་ནང་བཤད་ཡོདཔ།
འདུན་སླད་ = སྤྲོ་བ་བསྐྱེད་ནིའི་དོན་ལུ།
འཕགས་པའི་དབྱངས་ = དཔེ་ཆ་བརྩམ་ཐངས་ཀྱི་དབྱེ་བ་སྡེབ་སྦྱོར་ཕུན་སུམ་ཚོགས་མི།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཅུང་ཟད་ཅིག་ = མདོར་བསྡུས་སུ་ཅིག།
བསྡེབས་ = གཅིག་ཁར་བསྡུས་ཏེ་ ཕྱོགས་སྒྲིག་འབད་ཡོད་མི།
གསན་པར་རིགས་ = གསན་གནང་པ་ཅིན་ལེགས་ཤོམ་འོང་།
དྲི་བ།
 རྒྱལ་པོ་ལུ་ ཡོན་ཏན་ག་ཅི་ར་ ཚང་སྟེ་འདུག་ག? སྡེ་གྲོགས་ནང་གྲོས་བསྟུན་འབད་དེ་ སྤྱན་ཞུ་ འབད།
དཔྱེའི་སྒོ་ལས་ཉན་པར་བསྐུལ་བ།
ཇི་ལྟར་བདེ་གཤེཊ་སྐུ་གཟུགས་ཤིང་ལས་ཀྱང༌། ། བགྱིས་པ་ཅི་འདྲའང་རུང་སྟེ་མཁས་པས་མཆོད།།
དེ་བཞིན་བདག་གི་སྙན་ངག་འདི་ངན་ཡང༌། ། དམ་ཆོས་བརྗོད་ལ་བརྟེན་སླད་སད་མི་བགྱི།།
ཚིག་གི་སྡེབ་སྦྱོར་ལེགས་ཤོམ་མེད་རུང་ དོན་གྱི་ཁྱད་པར་ལུ་ མནོ་བསམ་བཏང་སྟེ་ ཉན་དགོཔ་དེ་ཡང་ དཔེར་ན་
བདེ་བར་གཤེགས་པ་རྒྱལ་བ་ རྫོགས་པའི་སངས་རྒྱས་ཀྱི་ སྐུ་གཟུགས་ སྐུ་སྦེ་བཞེངས་ཡོད་མི་ཚུ་ རྒྱུ་དམན་པ་
ཤིང་ལས་བཟོ་བཟོཝ་འབད་རུང་ རྡོ་དང་འདམ་ལ་སོགས་པ་ག་ཅི་གིས་ བཟོ་བཟོཝ་འབད་རུང་ ཁྱད་གཞི་ངོ་མ་སངས་
རྒྱས་ཀྱི་ སྐུ་འདྲ་འབད་ནི་དེ་གིས་ མི་མཁས་པ་ཤེས་རབ་ཅན་ཚུ་གིས་ ཕྱག་མཆོད་ཕུལ་སའི་ཡུལ་སྦེ་བརྩིཝ་ཨིན།
འདི་དང་འདྲཝ་སྦེ་ ཀླུ་སྒྲུབ་ང་གིས་བརྩམས་པའི་ བསྟན་བཅོས་བཤེས་སྤྲིང་འདི་ རྗོད་བྱེད་ཚིག་ལུ་སྡེབ་སྦྱོར་ལ་
སོགས་པའི་ སྙན་ངག་གི་ཚིག་ཕུན་སུམ་ཚོགསཔ་ཅིག་མེད་རུང་ བརྗོད་བྱའི་དོན་ སངས་རྒྱས་ཀྱི་གསུང་རབ་ཟབ་མོ་ཚུ་
ལུ་ གཞི་བཞག་སྟེ་ བཤད་མི་ལུ་ སྨད་པ་མ་རྐྱབ་པར་ ཉམས་སུ་ལེན་དགོཔ་ཨིན་ནོ།།
ཚིག་དོན།
ཇི་ལྟར་ = དཔེར་ན།
བགྱིས་པ་ = བཟོ་བཟོཝ།
ཅི་འདྲའང་རུང་ = ག་ཅི་བཟུམ་འབད་རུང་།
དེ་བཞིན་ = དེ་བཟུམ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སྨད་མི་བགྱིད་ = ཁ་གཏང་ནི་མི་འོང་།
དྲི་བ།
 མི་མཁས་པ་ཚུ་གིས་ རྒྱུ་དམན་པ་ལས་བསྒྲུབས་པའི་སྐུ་གཟུགས་ཚུ་ལུ་ ཕྱག་མཆོད་ག་ཅི་འབད་ཕུལཝ་ཨིན་
ན? ཁུངས་བཀལ།
 བཤེས་སྤྲིངས་འདི་ལུ་ སྨད་པ་རྐྱབ་མི་བཏུབ་ཟེར་བའི་ ཁུངས་བཀལ།
དོན་གྱི་སྒོ་ལས་ཉན་པར་བསྐུལ་བ།
ཐུབ་པ་ཆེན་པོའི་བཀའ་ནི་སྙན་དགུ་ཞིག ། ཁྱོད་ཀྱི་ཐུགས་སུ་ལྟ་ཡང་ཆུད་མོད་ཀྱི།།
རོ་ཐལ་ལས་བགྱིས་དགུང་ཟླའི་འོད་ཀྱིས་ནི། ། ཆེས་དཀར་ཉིད་དུ་ཅི་སྟེ་མི་བགྱིད་ལགས།།
ཐུབ་པ་ཆེན་པོའི་ཟེར་ སངས་རྒྱས་བཅོམ་ལྡན་འདས་ཀྱི་བཀའ་ དམ་པའི་ཆོས་ཟབ་མོ་ སེམས་ཅན་གྱི་སྡུག་བསྔལ་
ཞི་ནིའི་ཐབས་ བསམ་གྱིས་མི་ཁྱབ་པ་ ལེགས་ཤོམ་སྦེ་གསུངས་མི་དེ་ཚུ་ མ་གཞི་ རྒྱལ་པོ་ཁྱོད་ཀྱི་ཐུགས་ལུ་
ཚུད་ཡོད་མི་ལུ་སླབ་ར་མི་དགོ། ཨིན་རུང་ དྲན་གསོ་དང་འདྲཝ་སྦེ་ དཔྱེ་ཅིག་བཞག་སྟེ་ཞུ་བ་ཅིན་ རྡོ་ཐལ་ལས་
བགྱིས་ཟེར་ ཚོན་ཀ་ར་སྒྲོན་པའི་ཕོ་བྲང་ ཧེ་མ་ལས་དཀརཔོ་ཡོད་མི་གུ་ གནམ་དགུང་གི་ཟླ་བའི་འོད་ཕོགཔ་ད་ ཧེང་
བཀལ་ དཀརཔོ་འཐོན་དོ་བཟུམ་ ཁྱོད་ར་ལུ་ ཧེ་མ་ལས་ཡོད་པའི་ཡོན་ཏན་ཚུ་གི་གུ་ དེ་བ་ལྷག་པའི་ཡོན་ཏན་
ཧེང་བཀལ་མང་རབས་ཅིག་ འོང་ནིའི་དོན་ལུ་ ཞུཝ་ཨིན་ནོ།།
ཚིག་དོན།
ཐུབ་ = སྒོ་གསུམ་ཉོན་མོངས་པ་ལས་སྲུང་ཚུགས་མི།
ཟབ་མོ་ = རྟོགས་པར་ལཱ་ཁག་པའི་དོན།
སྙན་དགུ་ = ཚིག་ཧན་པ་དོན་ཟབ་དྲགས་ལེ་ཤ་ཅིག།
ཆུད་མོད་ = ཁོང་ལུ་ཚུད་ཚར་རུང༌།
རྡོ་ཐལ་ = ཀ་ར།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཆེས་དཀར་ = ཧེ་མ་ལས་ལྷག་སྟེ་དཀརཔོ།
ཅི་སྟེ་མི་བགྱིད་ = ག་ཅི་འབད་མི་འགྱོ་ནི།
དྲི་བ།
 གྱང་དཀརཔོ་གུ་ ཟླ་བའི་འོད་ཕོག་པའི་དཔེ་འདི་གིས་ དོན་དག་ག་ཅི་སྟོནམ་སྨོ?
 གོང་གི་ཚིགས་བཅད་ཀྱི་ བརྗོད་དོན་ལུ་འོས་འབབ་ཡོད་པའི་ དཔེ་གསརཔ་ཅིག་བཀོད།
ཐར་པའི་རྒྱུ་རྗེས་དྲན་དྲུག།
རྒྱལ་བས་སངས་རྒྱས་ཆོས་དང་དགེ་འདུན་དང༌། །གཏོང་དང་ཚུལ་ཁྲིམས་ལྷ་རྗེས་དྲན་པ་དྲུག།
རབ་ཏུ་བཀའ་བསྩལ་དེ་དག་སོ་སོ་ཡི། །ཡོན་ཏན་ཚོགས་ཀྱི་རྗེས་སུ་དྲན་པར་བགྱི།།
བདུད་བཞིའི་གཡུལ་ལས་རྒྱལ་བའི་ སངས་རྒྱས་དང་ཆོས་དང་ དགེ་འདུན་ཏེ་དཀོན་མཆོག་གསུམ་དང་། དེ་ལས་
སྦྱིན་པ་ཚུལ་ཁྲིམས་ལྷ་ཡུལ་ལུ་ སྐྱེ་བའི་རྒྱུ་དགེ་བ་བཅུ་མ་བརྗེད་པར་ དྲན་དགོཔ་དང་བཅས་ རྗེས་སུ་ དྲན་པ་དྲུག་
ཡོད་མི་དེ་ཚུ། གསུང་རབ་མ་འདྲཝ་ཚུ་ནང་ ལེགས་ཤོམ་སྦེ་གསུངས་ཡོདཔ་ལས་ རྗེས་དྲན་དྲུག་སོ་སོ་གི་ཕན་ཡོན་
དང་ཡོན་ཏན་ཚུ་ ཡང་ལས་ཡང་དུ་དྲན་ཏེ་ དེ་དང་བསྟུན་པའི་བྱ་བ་ལུ་ བརྩོན་དགོཔ་ཨིན་ནོ།།
ཚིག་དོན།
རྗེས་དྲན་ = སེམས་ཁར་དྲན་ནི།
གཏོང་བ་ = སྦྱིན་པ།
རབ་ཏུ་ = ལེགས་ཤོམ་འབད།
བཀའ་བསྩལ་ = བཀའ་གནང༌།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
དྲི་བ།
 རྗེས་དྲན་དྲུག་རེ་རེ་བཞིན་བྲིས།
 རྗེས་དྲན་དྲུག་ལས་ ག་འབད་རུང་གཅིག་གི་བཤད་པ་རྐྱབ།
ལྷ་རྗེས་དྲན་རྒྱས་བཤད།
དགེ་བའི་ལས་ལམ་བཅུ་པོ་ལུས་དང་ནི། །ངག་དང་ཡིད་ཀྱིས་རྟག་ཏུ་བསྟེན་བགྱི་ཞིང༌།།
ཆང་རྣམས་ལས་ལྡོག་དེ་བཞིན་དགེ་བ་ཡི། །འཚོ་བ་ལ་ཡང་མངོན་པར་དགྱེས་པར་མཛོད།།
མི་དགེ་བ་བཅུ་སྤངས་སྦེ་ ལྷའི་ལུས་རྟེན་ཐོབ་པའི་རྒྱུ་ དགེ་བའི་ལས་ཀྱི་ལམ་བཅུ་ལུ་ ལུས་དང་ངག་ཡིད་གསུམ་
གྱིས་ དུས་ཨ་རྟག་ར་བསྟེན་དགོཔ་གིས་མ་ཚད་ སེམས་ཀྱི་དྲན་པ་ཉམས་པའི་རྒྱུ་ ཆང་ཚུ་སྤངས། དཀོན་མཆོག་གི་
མཚན་བཙོང་པའི་དཀོར་ཟས་ཚུ་ཡང་ སྤང་ཞིནམ་ལས་ དགེ་བའི་འཚོ་བ་བསོད་སྙོམས་ ཡང་དག་པ་ཚུ་ལུ་ ཐུགས་
ལེགས་ཤོམ་སྦེ་དགྱེས་ཏེ་བཞུགས་གནང་དགོཔ་ཨིན་ནོ།།
ཚིག་དོན།
ཆང་རྣམས་ལས་ལྡོག་ = ཆང་འཐུང་པའི་ལམ་ངན་པ་ལས་ལོག་ནི།
འཚོ་བ་ = ཆོས་སྒྲུབ་པའི་ལུས་བདག་འཛིན་འབད་ཚུགས་པའི་བཟའ་འཐུང་།
མངོན་པར་ = ལེགས་ཤོམ་སྦེ།
དྲི་བ།
 འོག་གི་ཚིག་ཚུ་གི་འགལ་མིང་བྲིས།
མ་བྱིན་ལེན་པ། རྫུན། བརྣབ་སེམས། ལོག་ལྟ། ཚིག་རྩུབ།
 དོན་ཚན་འདི་ནང་ ཆང་སྤང་དགོཔ་སྦེ་བཤད་དེ་ཡོད་མི་ལུ་ ཁྱོད་ཀྱིས་ངོས་ལེན་འབད་ཚུགས་ག? ག་ཅི་འབད་?

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
མི་དགེ་བ་བཅུ། དགེ་བ་བཅུ།
སྲོག་གཅོད་པ། སྲོག་བསླུ།
ལུས་ཀྱི་ལས་གསུམ། མ་བྱིན་པ་ལེན་པ། སྦྱིན་པ།
མི་གཙང་བའིསྤྱོད་པ། དམ་ཚིག་བསྲུང་ནི།
རྫུན། བདེན་པ་སླབ་ནི།
ཕྲ་མ། འཆམ་ཁ་བཟོ།
ངག་གི་ལས་བཞི།
ཚིག་རྩུབ། ཚིག་ཧན་ཏོང་ཏོ།
ངག་འཁྱལ། དོན་དག་ཡོདཔ་སླབ་ནི།
བརྣབ་སེམས། རྗེས་སུ་ཡི་རངས།
ཡིད་ཀྱི་ལས་གསུམ། གནོད་སེམས། ཕན་སེམས།
ལོག་ལྟ། ཡིད་ཆེས་ཀྱི་དད་པ།
གཏོང་བ་རྗེས་དྲན་རྒྱས་བཤད།
ལོངས་སྤོད་གཡོ་བ་སྙིང་པོ་མེད་མཁྱེན་ནས། །དགེ་སློང་བྲམ་ཟེ་བཀྲེན་དང་བཤེས་རྣམས་ལ།།
སྤྱིན་པ་ཚུལ་བཞིན་བསྩལ་བགྱི་ཕ་རོལ་ཏུ། སྦྱིན་ལས་གཞན་པའི་གཉེན་མཆོག་མ་མཆིས་སོ།།
ཟས་གོས་གནས་མལ་ ལ་སོགས་པའི་ལོངས་སྤྱོད་ཚུ་ གཡོ་བ་བརྟན་བརྟན་མེདཔ་དང་ སྙིང་པོ་མེད་པའི་རང་བཞིན་
ཨིནམ་ མཁྱེན་ཞིནམ་ལས་ སྙིང་པོ་ཡོདཔ་བཟོ་ནིའི་དོན་ལུ་ སྦྱིན་པ་གཏང་སའི་ཡུལ་ བསླུ་བ་མེད་པའི་ཞིང་
དཀོན་མཆོག་གསུམ་དང་ ཡོན་ཏན་གྱི་ཞིང་ དགེ་སློང་དང་ དཀའ་ཐུབ་ལུ་བཞུགས་མི་བྲམ་ཟེ་ གཞན་ཡང་
སེམས་ཅན་བཀྲེས་སྐོམ་གྱི་སྡུག་བསྔལ་ མྱོངས་སྡོད་མི་ཚུ་དང་། ཕན་ཐོགས་པའི་ཞིང་ རང་གི་ཕ་མ་དང་། བླམ་
དགེ་བའི་བཤེས་གཉེན་ཚུ་ལུ་ མཆོད་པ་དང་སྦྱིན་པ་ཚུ་ ཚུལ་བཞིན་དུ་གཏང་དགོ། དེ་གིས་ཕན་པ་ འཇིག་རྟེན་ཕ་
རོལ་ཟེར་ སྐྱེ་བ་ཕྱི་མ་ལུ་ཡང་ ཕན་པའི་གཉེན་མཆོག་ཏུ་གྱུར་པ་ སྦྱིན་པ་ལས་ལྷག་སྟེ་ གཞན་མེདཔ་ཨིན་ནོ།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཚིག་དོན།
གཡོ་བ་ = བརྟན་བརྟན་མེདཔ།
བྲམ་ཟེ་ = རྒྱ་གར་གྱི་ལུགས་ལས་ཤ་ཆང་མ་བསྟེན་མི་ཆོསཔ།
བཀྲེན་ = རྒྱུ་ནོར་མེད་མི། སྤྱང་ཀ།
བསྩལ་ = བྱིན།
གཉེན་མཆོག་ = ཕན་ཐོགས་ཅན།
ཕ་རོལ་ཏུ་ = འཇིག་རྟེན་ཕྱི་མ།
མ་མཆིས་ = མེད་མི།
དྲི་བ།
 རྒྱུ་ནོར་ལོངས་སྤྱོད་ཚུ་ག་ཅི་འབད་ སྙིང་པོ་མེདཔ་ཨིན་ན? ཁུངས་བཀལ།
 སྦྱིན་པ་བཏང་སའི་ཡུལ་ ངོས་འཛིན་འབད།
ཚུལ་ཁྲིམས་རྗེས་དྲན་རྒྱས་བཤད།
ཁྱོད་ཀྱིས་ཚུལ་ཁྲིམས་མ་ཉམས་མོད་མི་དམའ། །མ་འདྲེས་མ་སགས་པ་དག་བསྟེན་པར་མཛོད།།
ཁྲིམས་ནི་རྒྱུ་དང་མི་རྒྱུའི་ས་བཞིན་དུ། །ཡོན་ཏན་ཀུན་གྱི་གཞི་རྟེན་ལགས་པར་གསུངས།།
རྒྱལ་པོ་ཁྱོད་ཀྱིས་ཚུལ་ཁྲིམས་འདི་ ཡོན་ཏན་བཞི་དང་ལྡནམ་སྦེ་ བསྲུང་དགོ་མི་དེ་ཡང་ བསྲུང་ནི་གི་ཚུལ་ཁྲིམས་
རྩ་བའི་སྤང་བྱ་བཞི་བག་ཡོད་ཀྱི་ཡན་ལག་གཅིག་ བརྟུལ་ཞུགས་ཀྱི་ཡན་ལག་གསུམ་དང་བཅས་ ཚུལ་བཞིན་དུ་
བསྲུང་ནི་འདི་ མ་ཉམས་པའི་ཚུལ་ཁྲིམས་དང་། ཚུལ་ཁྲིམས་ཉམས་ནིའི་རྒྱུ་ངོ་མ་ར་ ཉོན་མོངས་པའི་སེམས་འདོད་
ཆགས་ ཞེ་སྡང་ཚུ་ཨིནམ་ལས་ འདོད་ཆགས་ཞེ་སྡང་གི་རྣམ་རྟོག་ཚུ་ སེམསལུ་མ་བསྐྱེད་པར་བསྲུང་ནི་འདི་ མོད་
མི་དམའ་བའི་ཚུལ་ཁྲིམས་དང་། འདོད་ཆགས་ ཞེ་སྡང་ ལ་སོགས་པའི་རྣམ་རྟོག་ཚུ་ལུ་ གཉེན་པོ་ལྔ་བསྒོམས་སྦེ་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
འདོད་པའི་ཡུལ་ལུ་ ཆགས་སེམས་རྩ་ལས་མེད་པར་ བསྲུང་ནི་འདི་ལུ་ ཉོན་མོངས་པའི་མནོ་བསམ་ངན་པ་ཚུ་དང་
མ་འདྲེས་པའི་ཚུལ་ཁྲིམས་དང་། མིང་གཏམ་འཐོབ་ནིའི་ མནོ་བསམ་ངན་པ་ཚུ་གི་དབང་ལུ་ མ་གཏང་པར་ ཐར་
པ་རྫོགས་པའི་སངས་རྒྱས་ཀྱི་གོ་འཕང་འཐོབ་ནིའི་དོན་ལུ་ བརྩོན་ཏེ་སྲུང་ནི་འདི་ལུ་ མ་སྦགས་པའི་ཚུལ་ཁྲིམས་ཟེར་
སླབ་ཨིན། ཚུལ་ཁྲིམས་འདི་དཔྱེ་འབད་བ་ཅིན་ རྒྱུ་བ་ཟེར་ ལམ་འགྱོ་མི་ མི་དང་ དུད་འགྲོ་སེམས་ཅན་ལ་སོགས་
པ་ཚུ། མི་རྒྱུ་བ་ཟེར་ རི་དང་ནགས་ཚལ་ལ་སོགས་པའི་དངོས་པོ་ཚུ་ གེ་ར་གི་རྟེན་གཞི་ས་ཨིན་དོ་བཟུམ་ བསླབ་
པ་གསུམ་གྱི་ཡོན་ཏན་ག་ར་གི་ གཞི་རྟེན་ ཚུལ་ཁྲིམས་བསྲུང་ནི་འདི་ཨིན། ཟེར་སངས་རྒྱས་ཀྱིས་མདོ་ཡི་ནང་ལུ་
གསུངས་ནུག་ཟེར་བའི་དོན་ཨིན་ནོ།།
ཚིག་དོན།
ཚུལ་ཁྲིམས་ = ཚུལ་བཞིན་དུ་བསྲུང་ནིའི་ཁྲིམས།
མོད་མི་དམའ་ = གནོད་མ་ཚུགས་མི།
མ་སྦགས་ = ཉོན་མོངས་པ་དང་སླ་མ་བསྲེ་མི།
གཞི་རྟེན་ = རྟེན་སའི་གཞི།
གཉེན་པོ་ = ཐབས་ཤེས་ཁ་གནོན། བཏུལ་མི།
རྒྱུ་བ་ = ལམ་འགྱོ་མི་ མི་དང་སེམས་ཅན།
མི་རྒྱུ་བ་ = ལམ་མ་འགྱོ་མི། ནགས་ཚལ་ རི་ ཁྱིམ་ཚུ།
བཞིན་དུ་ = བཟུམ།
དྲི་བ།
 ཚུལ་ཁྲིམས་བསྲུང་མི་དང་ མ་བསྲུང་མི་གཉིས་ལུ་ ཁྱད་པར་ག་ཅི་འདུག་དགོ?
 ཚུལ་ཁྲིམས་ཀྱི་རྩ་བའི་སྤང་བྱ་ བཞི་རེ་རེ་བཞིན་བྲིས།
 བསྲུང་བྱའི་ཚུལ་ཁྲིམས་བཞི་ ག་ཅི་ར་སྨོ?

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
མངོན་མཐོ་དང་ངེས་ལེགས་ཀྱི་ལམ་གྱི་ངོ་བོ་ ཕར་ཕྱིན་དྲུག་མདོར་བསན།
སྦྱིན་དང་ཚུལ་ཁྲིམས་བཟོད་བརྩནོ ་བསམ་གཏན་དང༌། །དེ་བཞིན་ཤེས་རབ་གཞལ་མེད་ཕ་རོལ་ཕྱིན།།
འདི་དག་རྒྱས་མཛོད་སྲིད་པའི་རྒྱ་མཚོ་ཡི། །ཕ་རོལ་ཕྱིན་པ་རྒྱལ་བའི་དབང་པོ་མཛོད།།
ཐབས་ཤེས་ཁྱད་པར་ཅན་དང་ལྡན་པའི་ སྦྱིན་པ། གཞན་ལ་གནོད་པའི་གཞི་སྤངས་པའི་ ཚུལ་ཁྲིམས། དཀའ་
ཐུབ་ལུ་བཟོད་པའི་ བཟོད་པ། དགེ་བའི་ལཱ་ལུ་སྤྲོ་བའི་ བརྩོན་འགྲུས། དགེ་བའི་མནོ་བསམ་རྩེ་གཅིག་གུ་བཀལ་
ཏེ་སྡོད་ཚུགས་མི་ བསམ་གཏན་དང་། དེ་བཟུམ་སྦེ་ཆོས་ཀྱི་གནས་ལུགས་རྟོགས་པའི་ ཤེས་རབ་ཚུ་ལུ་ ང་བཅས་
འཁོར་བའི་སེམས་ཅན་ཚུ་ འཁོར་བའི་སྡུག་བསྔལ་ལས་ཐར་ཏེ་ ཐར་པའི་གོ་འཕང་ལུ་ ལྷོད་ཚུགས་པའི་ཕན་ཡོན་
ཡོདཔ་ལས་ དེ་དྲུགཔོ་ལུ་ཕར་ཕྱིན་དྲུག་ཟེར་ཞུཝ་ཨིན། ཕར་ཕྱིན་དྲུགཔོ་དེ་ གོང་ལས་གོང་འཕེལ་གཏང་ནི་གི་ཐབས་
ལུ་ བརྩོན་ཞིནམ་ལས་ སྲིད་པ་ཁམས་གསུམ་འཁོར་བའི་དཔེ་ རྒྱ་མཚོ་དང་འདྲཝ་འདི་བརྒལ་ཏེ་ ཐར་པའི་གོང་
འཕང་ལུ་ ལྷོད་ཞིནམ་ལས་ སེམས་ཅན་ག་ར་ཐར་པའི་ལམ་ལུ་ བཀོད་ཚུགས་མི་ རྒྱལ་བའི་དབང་པོ་ རྫོགས་
པའི་སངས་རྒྱས་ཀྱི་གོ་འཕང་ འཐོབ་ཚུགསཔ་ མཛད་གནང་དགོཔ་ཨིན་ནོ།།
ཚིག་དོན།
ཕ་རོལ་ཕྱིན་པ་ = འཁོར་བ་ལས་བརྒལ་ཏེ་ཐར་པའི་གོ་འཕང་ལྷོད་མི།
གཞལ་མེད་ = ཚད་མེདཔ།
རྒྱལ་བའི་དབང་པོ་ = བདུད་བཞི་ལས་རྒྱལ་བའི་གཙོ་བོ་ སངས་རྒྱས།
བསམ་གཏན་ = སེམས་མ་གཡེང་པར་རྩེ་གཅིག་ཏུ་གནས་ནི།
དྲི་བ།
 སྦྱིན་པ་ལ་སོགས་པ་དྲུག་ལུ་ ཕར་ཕྱིན་ཟེར་ག་ཅི་འབད་སླབ་ཨིན་ན་?
 འོག་གི་མིང་ཚིག་ཚུ་གི་ རྣམ་གྲངས་བྲིས།
སྦྱིན་པ། བསམ་གཏན། རྒྱལ་བའི་དབང་པོ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སྦྱིན་པའི་སྐོར།
གང་ལ་ཕ་དང་མ་དག་མཆོད་པ་ཡི། །རིགས་དེ་ཚངས་བཅས་སློབ་དཔོན་བཅས་པའང་ལགས།།
དེ་དག་ལ་མཆོད་གྲགས་པར་འགྱུར་བ་དང༌། །སླད་མ་ལ་ཡང་མཐོ་རིས་འགྱུར་བ་ལགས།།
ཚེ་ད་རེས་མཆོད་པ་དང་ ཞབས་ཏོག་ཞུ་སའི་ཡུལ་ངོ་མ་ར་ ག་ལུ་སྨོ་ཟེར་བ་ཅིན་ འཛམ་གླིང་ནང་ལུ་ ལུས་རྟེན་
སྐྱེས་པའི་དྲིན་ཅན་གྱི་ཕ་མ་གཉིས་ཨིན། དེ་ལུ་ མཆོད་པ་དང་ཞབས་ཏོག་ཚུལ་བཞིན་དུ་ ཞུ་མི་རིགས་འདི་ ཡ་རབ་
བཟང་པོ་ ཚངས་པའི་སྤྱོད་པ་དང་ལྡན་པའི་མི་ཅིག་འབད་བརྩི་ནི་དང་ གཞན་ལུ་ དཔེ་བཟང་པོ་སྟོན་པའི་ སློབ་དཔོན་
བཟུམ་ཅིག་འབད་ཡང་བརྩི་ནི་ཨིན། ད་རུང་ དེ་གིས་ཡང་མ་ཚད་པར་ རང་གི་བཀའ་དྲིན་ཅན་གྱི་ཕམ་དང་ གོངམ་ཚུ་
ལུ་ མཆོད་པ་ཕུལ་བའི་ཕན་ཡོན་གྱིས་འབད་ ཚེ་ད་རེས་ རང་ལུ་གཏམ་སྙན་གྲགས་འཐོབ་ནི་དང་ ཚེ་ཕྱི་མ་ཡང་
མཐོ་རིས་ཀྱི་ལུས་རྟེན་ ཕུན་སུམ་ཚོགས་པ་ འཐོབ་ཚུགས་ནི་ལུ་ཐེ་ ཚོམ་རྩ་ལས་མེདཔ་ཨིན་ནོ།།
ཚིག་དོན།
ཚངས་པ་ = སྤྱོད་པ་གཙང་ཏོག་ཏོ། བྱ་སྤྱོད་ལེགས་ཤོམ།
གྲགས་པ་ = མིང་གཏམ།
སླད་མར་ = ཤུལ་ལས།
མཐོ་རིས་ = ངན་སོང་གསུམ་ལས་མཐོ་བའི་གནས། ལྷ་དང་མིའི་གཡུས།
དྲི་བ།
 མཆོད་པ་ཕུལ་སའི་ཡུལ་ ག་དང་ག་རང་ཨིན་ན?
 གུས་ཞབས་འབད་བ་ཅིན་ ཚེ་ཤུལ་མ་ག་ཏེ་སྐྱེ་འོང་?
ཚུལ་ཁྲིམས་ཀྱི་བསྲུང་བྱ་ངོས་འཛིན།
འཚེ་དང་ཆོམ་ཀུན་འཁྲིག་པ་བརྫུན་དང་ནི། །ཆང་དང་དུས་མིན་ཟས་ལ་ཆགས་པ་དང༌།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
མལ་སན་མཐོ་ལ་དགའ་དང་གླུ་དག་དང༌། །གར་དང་འཕྲེང་བའི་ཁྱད་པར་རྣམས་སྤངོ ་ཞིང༌།།
བསྲུང་ནིའི་ཚུལ་ཁྲིམས་ཡན་ལག་བརྒྱད་ཟེར་མི་འདི་ འཚེ་བ་ཟེར་སྲོག་གཅད་ནི། ཆོམ་རྐུན་ཨརཝ་བརྐུ་ནི། འཁྲིག་
པ་ཟེར་ཕོ་མོ་ལུས་འབྲེལ་འབད་ནི། རྫུན་ཟེར་ཤོབ་རྐྱབ་ནི་སྤང་ནི་འདི་ སྡོམ་པ་གི་རྩ་བ་བཞི་ ཚུལ་ཁྲིམས་ཀྱི་ཡན་
ལག་དང་། ཆང་སྤང་ནི་འདི་ བག་ཡོད་ཀྱི་ཡན་ལག་དང་། བརྟུལ་ཞུགས་ཀྱི་ཡན་ལག་གསུམ་ནི་ དུས་ཚོད་མིན་
པའི་ ཕྱི་དྲོའི་ཁ་ཟས་བཟའ་ནི། མལ་ཆ་འཇམ་ཆུག་ཆུག་དང་ གདན་མཐོ་དྲགས་ལུ་སེམས་དགའ་ནི། ཚོགས་གླུ་དང་
མགུར་མ་ཚུ་མིན་པའི་གླུ་ཟེར་ ཞབས་ཁྲ་འཐེན་ནི། མཐོང་ཐོས་དྲན་རེག་གི་ ཕན་ཡོན་ཡོད་པའི་ཆོས་དང་འབྲེལ་བའི་
གར་འཆམ་མེན་པའི་མཆོངས་རྐྱབ་རྩེད་ནི། གཟུགས་ཁ་ལུ་མེ་ཏོག་གི་ཕྱེངམ་དང་ གཟི་བྱུ་རུ་ལ་སོགས་པའི་རྒྱན་ཆ་
བཏགས་ནི་ཚུ་ཚུལ་ཁྲིམས་བསྲུང་བའི་སྐབས་ལུ་ ངེས་པར་དུ་སྤང་དགོཔ་ཨིན་ནོ།།
ཚིག་དོན།
འཚེ་བ་ = སེམས་ཅན་ལུ་གནོད་པ་བཀལ་ནི།
དུས་མིན་ཟས་ = དུས་ཚོད་དང་མ་འཁྲིལ་བའི་བཞེས་སྒོ།
མལ་སྟན་ = གདན་མལ་ཆ།
ཚུལ་ཁྲིམས་བསྲུང་བའི་ཕན་ཡོན།
དགྲ་བཅོམ་ཚུལ་ཁྲིམས་རྗེས་སུ་བྱེད་པ་ཡི། །ཡན་ལག་བརྒྱད་པོ་འདི་དག་དང་ལྡན་ན།།
གསོ་སྦོང་འདོད་སྤོད་ལྷ་ལུས་ཡིད་འོང་བ། །སྐྱེས་པ་བུད་མེད་དག་ལ་སྩོལ་བར་བགྱིད།།
གོང་གི་སྤང་བྱ་ཚུ་ལེགས་ཤོམ་སྦེ་ སྤང་ཞིནམ་ལས་ ཡང་ཅིན་ཉིན་ཞག་གཅིག་ ཡང་ཅིན་མི་ཚེ་གཅིག་ར་ སྔོན་
གོང་གི་འཕགས་པ་དགྲ་བཅོམ་པ་ཚུ་གིས་ཚུལ་ཁྲིམས་ ག་དེ་སྦེ་བསྲུངས་ནུག་ག་ དེ་ཚུ་གི་ཤུལ་བདའ་སྟེ་ ཚུལ་
ཁྲིམས་ཡན་ལག་བརྒྱད་པོ་དེ་ ཚུལ་དང་ལྡནམ་སྦེ་བསྲུང་པ་ཅིན་ དགེ་བ་ཁ་གསོ་འགྱོ་ནི་དང་ སྡིག་པ་དག་འགྱོ་བའི་
གསོ་སྦྱོང་ཡན་ལག་བརྒྱད་ བསྲུང་བའི་ཕན་ཡོན་གྱིས་ གནས་སྐབས་འདོད་པའི་ཁམས་ཀྱི་ བདེ་བ་ལུ་ལོངས་སྤྱོད་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
པའི་ ལྷའི་ལུས་ཡིད་དུ་འོང་བ་ཚུ་ལུ་ སྐྱེ་ནི་ཨིནམ་ལས་ སྒྲ་མི་སྙན་པ་དང་མ་ནིང་ཚུ་ལུ་ བསྙེན་གནས་ཀྱི་སྡོམ་པ་
མི་སྐྱེ། གཞན་གླིང་གསུམ་གྱི་སྐྱེས་པ་ཕོ་རྒྱ་དང་ བུད་མེད་ཨམ་སྲུ་ཚུ་ལུ་ སྡོམ་པ་གནང་སྟེ་ བསྲུང་བཅུག་དགོཔ་
ཨིན་ནོ།།
ཚིག་དོན།
གསོ་སྦྱོང་ = དགེ་བ་ཁ་གསོ་ནི་དང་སྡིག་པ་དག་བཅུག་ནི།
དགྲ་བཅོམ་པ་ = ཉོན་མོངས་པ་སྤངས་ཚར་མི།
རྗེས་སུ་བྱེད་ = ཤུལ་བདའ་སྟེ་འབད་ནི།
སྩོལ་བར་བགྱིད་ = གནང་དགོ།
བསྲུང་ནི་གི་ཚུལ་ཁྲིམས་ཡན་ལག་བརྒྱད་ནི།
 མལ་སྟན་
 འཚེ་བ།  ཆོམ་རྐུན།  འཁྲིག་པ།  བརྫུན།  ཆང་།  དུས་མིན་གྱི་ཟས།  གླུ་གར་རྒྱན་ཆ།
མཐོ་བ།
ཟས། མཐོ༌བ། ཆ
དྲི་བ།
 འོག་གི་ཆོས་སྐད་ནང་ཡོད་མི་ཚིག་ཚུ་ རྫོང་ཁ་ནང་སྒྱུར་བཅོས་འབད་དེ་བྲིས།
འཚེ་བ། ཆོམ་རྐུན། འཁྲིག་པ། རྫུན། མལ་སྟན།
 ཞབས་ཁྲ་འཐེན་མི་བཏུབ་ཟེར་མི་འདི་ ག་ཅི་འབད་ཨིན་ན་?
 གསོ་སྦྱོང་འདོད་སྤྱོད་ལྷ་ལུས་ཡིད་འོང་བ།། སྐྱེས་པ་བུད་མེད་དག་ལ་སྩོལ་བར་བགྱིད།། ཟེར་བའི་གོ་དོན་བྲིས།
ཚུལ་ཁྲིམས་ཀྱི་མི་མཐུན་ཕྱོགས་སྤང་ཚུལ།
སེར་སྣ་གཡོ་སྒྱུ་ཆགས་དང་སྙོམས་ལས་དང༌། །མངོན་པའི་ང་རྒྱལ་འདོད་ཆགས་ཞེ་སང་དང༌།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
རིགས་དང་གཟུགས་དང་ཐོས་པ་ལང་ཚོ་དང༌། །དབང་ཐང་ཆེ་བའི་རྒྱགས་པ་དགྲ་བཞིན་གཟིགས།།
རྒྱུ་ནོར་གཞན་ལུ་བྱིན་མ་ནུམ་པའི་སེར་སྣ། རང་ལུ་སྐྱོན་ཡོད་རུང་མེདཔ་བཟུམ་བཟོ་སྟེ་སྦ་བའི་གཡོ། ཡོན་ཏན་ག་ནི་
ཡང་མེད་རུང་ ཡོདཔ་བཟུམ་བཟོ་བའི་སྒྱུ། ཟེར་གཡོ་སྒྱུའི་ཐོག་ལས་ གཞན་ལུ་མགུ་སྐོར་རྐྱབ་ནི་དང་ གཞན་གྱི་
རྒྱུ་ནོར་ལུ་ སེམས་ཆགས་པའི་ཆགས་པ། དགེ་བའི་ལཱ་ལུ་སྤྲོ་བ་མེད་པའི་སྙོམས་ལས། རང་ལུ་ཁྱད་པར་འཕགས་
པའི་ ཡོན་ཏན་ག་ནི་ཡང་མེད་རུང་ ཡོད་ཟེར་མནོ་བའི་མངོན་པའི་ང་རྒྱལ་དང་། འདོད་པའི་ཡུལ་འཇའ་རིསམོ་ཚུ་ལུ་
སེམས་ཆགས་པའི་འདོད་ཆགས། རང་གི་སེམས་ཁར་མ་འབབ་པར་ ཙིགཔ་ཟ་བའི་ ཞེ་སྡང་། དེ་མ་ཚད་ རིགས་ང་
སྦོམ་ ལོ་ན་ང་གཞོན་ གཟུགས་ང་མཛེས་ ཐོས་པའི་ཡོན་ཏན་ང་སྦོམ་ དཔལ་འབྱོར་ལོངས་སྤྱོད་ སྟོབས་དབང་
ཐང་ ང་ཆེ་ཟེར་བའི་ང་རྒྱལ་འདི་ཚུ་ དགེ་བའི་ལཱ་མེདཔ་གཏང་ནི་གི་ དགྲ་ངོ་མ་ཨིནམ་ལས་ དེ་ཚུ་ རང་གི་སྲོག་ལུ་
གནོད་པའི་ དགྲ་བཟུམ་སྦེ་བལྟ་ཞིནམ་ལས་ སྤང་དགོཔ་ཨིན་ནོ།།
ཚིག་དོན།
སེར་སྣ་ = ཕངས་སེམས།
གཡོ་ = སྐྱོན་སྦ་ནི།
སྒྱུ་ = མགུ་སྐོར།
སྙོམས་ལས་ = སྒྱིད་སྡུག།
དྲི་བ།
 སློབ་ཕྲུག་རང་རྐྱང་གིས་འབད་ ལྷག་ཞིནམ་ལས་ བསམ་འཆར་བརྗེ་སོར་འབད།
 དགེ་བའི་ལཱ་མེདཔ་གཏང་ནི་གི་ དགྲ་ངོ་མ་ག་ཅི་ར་སྨོ?
ཚུལ་ཁྲིམས་ཀྱི་མཐུན་ཕྱོགས་བག་ཡོད་བསྲུང་དགོཔ།
བག་ཡོད་བདུད་རྩིའི་གནས་ཏེ་བག་མེད་པ། །འཆི་བའི་གནས་སུ་ཐུབ་པས་བཀའ་སྩལ་ཏེ།།
དེ་བས་ཁྱོད་ཀྱིས་དགེ་ཆོས་སྤེལ་སླད་དུ། །གུས་པས་རྟག་ཏུ་བག་དང་བཅས་པར་མཛོད།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སེམས་ཉོན་མོངས་པ་ལས་བསྲུངས་ཏེ་ བག་ཡོདཔ་འབད་སྡོད་པ་ཅིན་ བདུད་རྩིའི་གནས་ཟེར་ འཆི་བ་མེདཔ་ཐར་
པའི་གོ་འཕང་ འཐོབ་ནི་གི་རྒྱུ་ཨིན། བག་མེད་པ་ཟེར་ཉོན་མོངས་པའི་དབང་ལུ་ཐལ་བ་ཅིན་ འཆི་བའི་གནས་ཟེར་
ཁམས་གསུམ་འཁོར་བ་ལུ་ ཡང་ལས་ཡང་དུ་སྐྱེ་ནི་ ཤི་ནི་ལ་སོགས་པའི་ སྡུག་བསྔལ་མྱོང་ས་ལུ་ སྐྱེ་བའི་རྒྱུ་
ཨིན་ཟེར་ ཐུབ་པ་བཅོམ་ལྡན་འདས་ཀྱིས་ གསུངས་གནང་ནུག། རྒྱུ་མཚན་དེ་གིས་འབད་ རྒྱལ་པོ་ཁྱོད་ཀྱིས་ དགེ་
བའི་ཆོས་ གོང་ལས་གོང་འཕེལ་ གཏང་ནིའི་དོན་ལུ་ སྒོ་གསུམ་གུས་པའི་སྒོ་ལས་ དུས་ཨ་རྟག་ར་ དགེ་བའི་ཆོས་
ལུ་ གོམས་གཤིས་ཚུད་ནིའི་དོན་ལུ་ བག་ཡོདཔ་སྦེ་ མཛད་གནང་ཟེར་ཞུ་ནི་ཨིན།
ཚིག་དོན།
བག་ཡོད་= ཟབ་ཏོག་ཏོ། དྲན་ཤེས་བསྟེན་ཏེ་སྤང་བླང་ཚུལ་བཞིན་དུ་འབད་ནི།
བདུད་རྩི་ = འཆི་བའི་ནད་འཇོམས་པའི་སྨན། སྡུག་བསྔལ་དང་འབྲལ་བའི་ཐར་པའི་གོ་འཕང་།
དེ་བས་ = དེ་འབདཝ་ལས།
སྤེལ་སླད་དུ་ = གོང་འཕེལ་གཏང་ནིའི་དོན་ལུ།
དྲི་བ།
 བག་ཡོད་པ་ཅིན་ བདུད་རྩི་གི་གནས་ཨིན་ཟེར་ ག་གིས་གསུངས་ནུག?
 བག་མེདཔ་སྦེ་སྡོད་པ་ཅིན་ ག་ཏེ་སྐྱེ་འོང་?
 བག་ཡོདཔ་དང་མེད་པའི་སྐོར་ལས་ དོན་མཚམས་ཅིག་བྲིས།
བག་ཡོད་བསྒོམ་པའི་ཕན་ཡོན་དཔྱེའི་སྒོ་ལས་བཤད་པ།
གང་ཞིག་སྔོན་ཆད་བག་མེད་གྱུར་པ་ལ། །ཕྱིས་ནས་བག་དང་ལྡན་པར་གྱུར་དེ་ཡང༌།།
ཟླ་བ་སྤྲིན་བྲལ་ལྟ་བུར་རྣམ་མཛེས་ཏེ། །དགའ་བོ་སོར་ཕྲེང་མཐོང་ལྡན་དེ་བྱེད་བཞིན།།
གང་ཞིག་ཟེར་ མི་ལ་ལུ་ཅིག་ ཧེ་མ་བག་མེད་པ་ལུ་ཐལ་བའི་དབང་གིས་ སྡིག་པའི་ལཱ་འབད་རུང་ ཤུལ་ལས་བླམ་
དགེ་བའི་བཤེས་གཉེན་ཚུ་བསྟེན་ དགེ་སྡིག་སྤང་བླང་ཚུལ་བཞིན་འབད་དེ་ བག་དང་ལྡན་པ་ལུ་འགྱུར་མི་དེ་ཚུ་ཡང་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
དཔྱེ་འབདན་ ཟླཝ་ས་སྨུག་མེད་པའི་ཟླ་བའི་དཀྱིལ་འཁོར་བཟུམ་སྦེ་ ལེགས་ཤོམ་འགྱོཝ་ཨིན། དེ་བཟུམ་སྦེ་
ཧེ་མ་བག་མེད་མི་ལུ་ཐལ་མི་ འདོད་ཆགས་སྦོམ་ཡོད་མི་ གཅུང་དགའ་བོ་དང་ མི་དགུ་བརྒྱ་དགུ་བཅུ་གོ་དགུ་གསད་
མི་ སོར་མོའི་ཕྲེང་བ་ཅན་དང་། རང་གི་ཡབ་རྒྱལ་པོ་གསད་མི་ མ་སྐྱེས་དགྲ་མཐོང་ལྡན་དང་། རང་གི་ཨའི་གསད་མི་
བདེ་བྱེད་ཟེར་མི་ལ་སོགས་པ་ཚུ་གིས་ཡང་ སྔོན་མཚམས་མེད་པའི་ལས་བསགས་ཡོད་རུང་། ཤུལ་ལས་སངས་རྒྱས་
ལུ་དད་པ་བསྐྱེད་དེ་ ཆོས་འབདཝ་ལས་ ཐར་པའི་གོ་འཕང་འཐོབ་མི་ཚུ་བཟུམ་ཨིན་ནོ།།
ཚིག་དོན།
གང་ཞིག་ = ལ་ལུ་ཅིག།
སྔོན་ཆད་ = ཧེ་མ།
བག་མེད་ = སེམས་དྲན་པ་མ་བཟུངམ།
ཕྱིས་ནས་ = ཤུལ་ལས།
བཟོད་པའི་མི་མཐུན་ཕྱོགས་ཁོང་ཁྲོ་སྤང་ཚུལ།
འདི་ལྟར་བཟོད་མཚུངས་དཀའ་ཐུབ་མ་མཆིས་པས། །ཁྱོད་ཀྱིས་ཁྲོ་བའི་གོ་སྐབས་དབྱེ་མི་བགྱི།།
ཁྲོ་བ་སྤངས་པས་ཕྱིར་མི་ལྡོག་པ་ཉིད། །འཐོབ་པར་འགྱུར་ཞེས་སངས་རྒྱས་ཞལ་གྱིས་བཞེས།།
འདི་དང་འདྲཝ་ རང་ལུ་གནོད་པ་བཀལ་མི་ཚུ་ལུ་ ཙིགཔ་མ་ཟ་བར་བཟོད་པ་བསྒོམས་པ་དང་འདྲ་བའི་ དཀའ་ཐུབ་
གཞན་མེདཔ་ལས་ རྒྱལ་པོ་ཁྱོད་ཀྱིས་རང་ལུ་ གནོད་པ་བཀལ་མི་ཚུ་ལུ་ ཁོང་ཁྲོ་ཚུ་ཨ་ཙི་ཅིག་ཡང་ ལང་ནི་གི་
དུས་སྐབས་མ་བྱིན་པར་ ཨེབ་བཞག་དགོཔ་ཨིན། ཁོང་ཁྲོ་སྤང་པ་ཅིན་ ཕྱིར་མི་ལྡོག་པ་ཉིད་ཟེར་ འཁོར་བ་ལུ་
ལོག་སྐྱེ་མ་དགོ་པར་ སངས་རྒྱས་ཀྱི་གོ་འཕང་མཆོག་ཏུ་གྱུར་པ་ འཐོབ་ནི་ཨིན་ཟེར་སངས་རྒྱས་ཁོ་ར་གིས་ ཞལ་
གྱིས་བཞེས་ནུག་གོ།
ཚིག་དོན།
དཀའ་ཐུབ་ = དཀའཝ་སྤྱད་ཚུགས་ནི།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
གོ་སྐབས་དབྱེ་མི་བགྱི་ = གོ་སྐབས་བྱིན་ནི་མི་འོང་།
ཕྱིར་མི་ལྡོག་ = འཁོར་བ་ལུ་ལོག་མ་སྐྱེ་མི། སངས་རྒྱས་ཀྱི་གོ་འཕང་།
དྲི་བ།
 རང་ལུ་གནོདཔ་བཀལ་མི་འཐོནམ་ད་ ག་དེ་སྦེ་ འབད་ནི་སྨོ་? བསམ་འཆར་ཅིག་བྲིས།
 སངས་རྒྱས་ཀྱིས་ ག་ཅི་ཞལ་གྱིས་བཞེས་ནུག?
ཁོང་ཁྲོའི་འབྲས་བུ་ཁོན་འཛིན་སྤང་ཚུལ།
བདག་ནི་འདིས་སྤོས་འདིས་བཏགས་ཕམ་པར་བྱས། །འདི་ཡིས་བདག་གི་ནོར་ཕྲོགས་གྱུར་ཏོ་ཞེས།།
འཁོན་དུ་འཛིན་པས་འཁྲུག་ལོང་རྣམས་བསྐྱེད་དེ། །ཁོན་འཛིན་རྣམ་སྤངས་བདེ་བར་གཉིད་ཀྱིས་ལོག།
བདག་རང་ལུ་འདི་གིས་ཚིག་ཟོགཔ་སླབ་སྟེ་ འཚོགས་བརྡ་བཏང་ཡི། འདི་གིས་ང་ལུ་སྐྱོན་བཏགས་ཅི། རྟས་ཐག་
གིས་དྲངས་སྦེ་ཕམ་བཅུག་ཅི་ཟེར་མནོ་ནི་དང་། དེ་མ་ཚད་ འདི་གིས་ ངེའི་རྒྱུ་ནོར་ལོངས་སྤྱོད་ཚུ་ འཕྱོགས་འབག་
ཅི་ཟེརཝ་ ལ་སོགས་པའི་མ་དགའཝ་ཚུ་ སེམས་ཁར་བཞག་པ་ཅིན་ ཙིག་མུག་ལངས་ཏེ་ འཐབ་རྩོད་འབྱུང་ནིའི་
གཞི་ཨིན། འདི་གིས་འབད་ མ་དགའཝ་ཚུ་སེམས་ཁར་མ་བཞག་པར་ སྤང་པ་ཅིན་ལུས་དང་སེམས་གཉིས་བདེ་བའི་
གཉིད་ལོག་ཟེར་བདེ་ཏོག་ཏོ་སྦེ་འོང་ནི་ཨིན་ནོ།།
ཚིག་དོན།
སྤྱོས་ = ཚིག་ཟོགཔ་སླབ་ནི།
ཁོན་འཛིན་ = ཧིང་འགྲམ་བཞག་ནི།
འཁྲུག་ལོང་ = འཐབ་ནི་བརྒྱགས་ནི།
དྲི་བ།
 བདག་ནི། ནོར་ཕྲོགས། ཕམ་པར་བྱས། ཟེར་མི་ཚུ་ རྫོང་ཁ་ནང་སྐད་སྒྱུར་འབད།
 མི་གཅིག་གིས་ ཁྱོད་ལུ་ཡོད་པའི་ རྒྱུ་ནོར་ཚུ་འཕྱོག་འབག་པ་ཅིན་ ཁྱོད་ཀྱིས་ ག་ཅི་འབད་འོང་གོ? བསམ་
འཆར་ཅིག་བྲིས།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
གཞི་སེམས་ཀྱི་ཁྱད་པར་སྤང་བང་།
སེམས་ནི་ཆུ་དང་ས་དང་རོ་བ་ལ། །རི་མོར་བྲིས་པ་དེ་འདྲར་རིག་པར་གྱིས།།
དེའི་ནང་ཉོན་མོངས་ཅན་ལ་དང་པོ་ནི། །མཆོག་སྟེ་ཆོས་འདོད་རྣམས་ལ་མཐའ་མ་ལགས།།
ང་བཅས་ཀྱི་སེམས་ཁ་ལུ་ སེམས་ཀྱི་མནོ་ཐངས་བཟང་ངན་གྱི་རྣམ་རྟོག་ཚུ་ ཤར་འོང་བའི་སྐབས་ལུ་ དཔྱེ་འབདན་
ཆུ་དང་ ས་ རྡོ་ཚུ་ལུ། རི་མོ་བྲིས་བྲིཝ་བཟུམ་སྦེ་ དབྱེ་བ་གསུམ་ཡོདཔ་ཨིནམ་ཤེས་དགོ། དེ་གི་ནང་ལས་དང་
པ་ ཉོན་མོངས་པའི་སེམས་ངན་པ་སྐྱེས་འོངམ་ད། དཔེ་དང་པ་ ཆུ་ལུ་རི་མོ་བྲིས་བྲིཝ་བཟུམ་འདི་ ལག་ལེན་འཐབ་
སྟེ་ ཡུདཔ་ཐེངས་ཅིག་ལུ་ཡལ་བཅུག་པ་ཅིན་ མཆོག་ཏུ་གྱུར་པ་འོང་ནི་དང་། གཉིས་པ་ ཆོས་དང་འབྲེལ་བའི་དགེ་
བའི་ རྣམ་རྟོག་རེ་སྐྱེས་འོང་བའི་སྐབས་ལུ་ མཐའ་མ་རྡོ་ལུ་རི་མོ་བྲིས་བྲིཝ་བཟུམ་འདི་ ལག་ལེན་འཐབ་སྟེ་ ནམ་
ཡང་འགྱུར་བ་མེད་པར་ བཞག་པ་ཅིན་མཆོག་ཏུ་གྱུར་པ་ཨིན་ནོ།།
ཚིག་དོན།
རིག་པར་གྱིས་ = ཤེསཔ་སྦེ་ འབད་དགོ།
ཉོན་མོངས་ཅན་ = ཉོན་མོངས་པའི་ དབང་ལུ་ཐལ་མི།
མཆོག་ = ག་ར་ལས་དྲགོས་ཅིག།
ཆོས་འདོད་ = ཆོས་བསྒྲུབ་ནི་གི་རེ་བ་ཡོད་མི།
དྲི་བ།
 སེམས་དགེ་མི་དགེ་གི་རྣམ་རྟོག་གི་ དཔྱེ་ ཆུ་དང་རྡོ་ལུ་ ག་ཅི་འབད་བཞག་བཞགཔ་ཨིན་ན་?
 མཆོག་སྟེ་ཆོས་འདོད་རྣམས་ལ་མཐའ་མ་ལགས། ཟེར་བའི་ གོ་དོན་བྲིས།
ཁོང་ཁྲོ་སློང་བའི་རྐྱེན་ཚིག་རྩུབ་སྤང་ཚུལ།
རྒྱལ་བས་སྙིང་ལ་འབབ་དང་བདེན་པ་དང༌། །ལོག་པར་སྨྲ་ལྡན་སྐྱེས་བུ་རྣམས་ཀྱི་ནི།།
སྦྲང་རྩི་མེ་ཏོག་མི་གཙང་ལྟ་བུའི་ཚིག །རྣམ་གསུམ་བཀའ་སྩལ་དེ་ལས་མཐའ་མ་སྤང༌།།
རྒྱལ་བ་རྫོགས་པའི་སངས་རྒྱས་ཀྱིས་ ང་བཅས་སེམས་ཅན་ཚུ་ལུ་ བློ་སླབ་ནི་ལུ་ཡང་ ཁྱད་པར་མ་འདྲཝ་གསུམ་སྦེ་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
གསུངས་བཞག་སྟེ་འདུག། དེ་ཡང་ སྙིང་ལ་འབབ་པ་ཟེར་ སེམས་ཁར་འབབ་པའི་ཚིག་དང་ བདེན་པའི་ཚིག།
ལོག་པར་སྨྲ་བ་ཟེར་མ་ཧན་པ་ཤོབ་ཀྱི་ཚིག་ལྷམ་པ་གསུམ་ཡོད་མི་ཚུ་ ང་བཅས་ཚུ་གིས་ སྤང་བླང་འབད་ཤེས་དགོ།
དེ་ཡང་ དང་པ་ཚིག་ཧན་ཏོང་ཏོ་སྦྲང་རྩི་བཟུམ་དང་ ཚིག་བདེན་པ་སྐྱོན་མེདཔ་ མཛེས་པའི་མེ་ཏོག་བཟུམ་ཚུ་བླང་བྱ་
དང་། ཚིག་ཟོགཔ་མི་གཙང་བ་ཟེར་ ཁམས་ལོག་སི་སི་ཆབ་གསང་བཟུམ་གྱི་ཚིག་ ཤོབ་རྐྱབ་ཕུང་སློང་ནི་ཚུ་ སྤང་
དགོཔ་ཨིན་ཟེར་གསུངས་ནུག་གོ།
ཚིག་དོན།
སྙིང་ལ་འབབ་པ་ = སེམས་ཁར་འབབ་ཡོདཔ།
ལོག་པར་སྨྲ་བ་ = ཚིག་ཟོགཔ། ཕྱི་འགྱུར་སླབ་ནི།
སྐྱེས་བུ་ = མི་ཆེ་འབྲིང་ཆུང་གསུམ་གྱི་སྤྱི་མིང༌།
རྣམ་གསུམ་ = ལྷམ་པ་མ་འདྲཝ་གསུམ།
དྲི་བ།
 བློ་སླབ་ཐངས་མ་འདྲཝ་ལྷམ་པ་གསུམ་ དཔྱེ་ག་ཅི་ལུ་རང་བཞག་ནུག?
 བློ་ཧན་ཏོང་ཏོ་སླབ་པ་ཅིན་ འདི་གིས་ཕན་པ་ག་ཅི་རང་ཡོད?
 བློ་སླབ་ཐངས་གསུམ་ལས་ ག་འདི་སྤང་དགོཔ་སྨོ?
བརྩོན་འགྲུས་བསྐྱེད་དགོ་པའི་གཞི།
སྣང་ནས་སྣང་བའི་མཐར་ཐུག་མུན་པ་ནས། །མུན་པའི་མཐའ་དང་སྣང་ནས་མུན་མཐར་ཐུག།
མུན་ནས་སྣང་བའི་མཐར་ཐུག་གང་ཟག་ནི། །བཞི་སྟེ་དེ་དག་རྣམས་ཀྱི་དང་པོ་མཛོད།།
ང་བཅས་མི་ཚུ་གིས་ བརྩོན་འགྲུས་སྐྱེད་ཐངས་དེ་ཡང་ སྣང་བ་ཟེར་མཐོ་རིས་ལུ་དང་ སྣང་བ་ལས་སྣང་བ་ཟེར་ མཐོ་
རིས་ལས་མཐོ་རིས་ལུ་སྐྱེ་ནི་དང་། མུན་པ་ཟེར་ ངན་སོང་དང་ མུན་པ་ནས་མུན་པའི་མཐར་ཐུག་ཟེར་ ངན་སོང་
ལས་ངན་སོང་ལུ་སྐྱེ་ནི་དང་། སྣང་ནས་མུན་མཐར་ཐུག་ཟེར་ མཐོ་རིས་ལས་ངན་སོང་ལུ་སྐྱེ་ནི་དང་། མུན་ནས་སྣང་
བའི་མཐར་ཐུག་ཟེར་ ངན་སོང་ལས་ཐར་ཏེ་ མཐོ་རིས་ལུ་སྐྱེ་ནི་བཅས་ འདི་བཟུམ་སྦེ་ དབྱེ་བ་བཞི་ཡོད་མི་ལས་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
རྒྱལཔོ་ཁྱོད་ཀྱིས་དང་པ་ མཐོ་རིས་ལས་མཐོ་རིས་ལུ་ འགྱོ་བའི་ལམ་བཟང་པོ་ལུ་ བརྩོན་གནང་དགོ།
ཚིག་དོན།
སྣང་བ་ = མཐོ་རིས་ཀྱི་གནས།
གང་ཟག་ = འགྲོ་བ་སེམས་ཅན།
མུན་པ་ = ངན་སོང༌གི་གནས།
མཐར་ཐུག = མཐའ་མཇུག།
དྲི་བ།
 བརྩོན་འགྲུས་བསྐྱེད་སའི་ལམ་བཞི་ ག་ཅི་ར་སྨོ?
 ངན་སོང་ལུ་ ག་ཅི་སྦེ་མུན་པ་ཟེར་ སླབ་དགོཔ་སྨོ?
 སྣང་ནས་སྣང་བ་ ཟེར་བའི་གོ་དོན་བྲིས།
བསམ་སྦོར་མཐུན་པར་འབད་དགོཔ།
མི་ནི་ཨ་མྲའི་འབྲས་བཞིན་མ་སྨིན་ལ། །སྨིན་པ་དང་འདྲ་སྨིན་ལ་མ་སྨིན་འདྲ།།
མ་སྨིན་མ་སྨིན་པར་སྣང་སྨིན་ལ་ནི། །སྨིན་པར་སྣང་ཞེས་བགྱི་བ་འདྲར་རྟོགས་མཛོད།།
སྤྱིར་བཏང་འགྲོ་བ་མིའི་རིགས་ལུ་ བསམ་སྤྱོད་ཀྱི་ཁྱད་པར་ཡང་ མི་ལ་ལུ་ཅིག་ ཨམ་ཅུ་ཀུ་ལི་བཟུམ་ ནང་མ་
འཚོ་རུང་ ཕྱི་ཁར་འཚོ་མི་བཟུམ་སྦེ་ ཕྱིའི་བྱ་སྤྱོདལེགས་རུང་ ནང་བསམ་པ་ངན་པ་དང་། ལ་ལུ་ཅིག་ ནང་འཚོ་མི་
ཕྱི་མ་འཚོཔ་བཟུམ་སྦེ་ ནང་གི་བསམ་པ་ལེགས་ཤོམ་ ཕྱིའི་སྤྱོད་པ་ངན་པ་དང་། ལ་ལུ་ཅིག་ ནང་ཡང་མ་འཚོ་
ཕྱི་ཡང་མ་འཚོ་མི་བཟུམ་སྦེ་ ཕྱིའི་སྤྱོད་པ་དང་ནང་གི་བསམ་པ་ གཉིས་ཆ་ར་ངན་པ་དང་། དེ་ལས་ ལ་ལུ་ཅིག་ཕྱི་
ཁར་ཡང་འཚོ་པའི་ཁར་ ནང་ན་ཡང་འཚོ་མི་བཟུམ་སྦེ་ ཕྱིའི་སྤྱོད་པ་དང་ ནང་གི་བསམ་པ་གཉིས་ཆ་ར་ ལེགས་
ཤོམ་ཡོད་མི་དང་བཅས་ དབྱེ་བ་མ་འདྲཝ་བཞི་ཡོདཔ་ཨིནམ་མཁྱེན་ཏེ་ བསམ་སྦྱོར་གཉིས་ཆ་ར་ ལེགས་ཤོམ་ཡོད་
མི་ཅིག་འབད་དེ་ ཐར་པའི་ལམ་བསྒྲུབ་ནི་ལུ་བརྩོན་དགོཔ་ཨིན་ནོ།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཚིག་དོན།
སྨིན་ = འཚོ་འཚོཔ།
རྟོགས་མཛོད་ = མཁྱེནམ་སྦེ་ འབད་དགོཔ།
ཨ་མྲ་ = ཨམ་ཅུ་ཀུ་ལི།
འབྲས་ = འབྲས་བུ། རྡོག་མ།
དྲི་བ།
 རང་སོའི་སྡེ་གྲོགས་ནང་ གྲོས་བསྟུན་འབད་ཞིན་ན་ དམངས་ཁར་སྤྱན་ཞུ་འབད།
 བསམ་པ་དང་སྤྱོད་པ་གཉིས་ལས་ ག་འདི་ཁག་ཆེཝ་སྨོ་?
(ལྷན་ཐབས) བསམ་གཏན་སྒོམ་ཚུལ་ལས་འདོད་པའི་ཡུལ་ལུ་ཆགས་སེམས་སྤང་དགོཔ།
གཞན་གྱི་ཆུང་མ་མི་ལྟ་མཐོང་ན་ཡང༌། །ན་ཚོད་མཐུན་པར་མ་དང་བུ་མོ་དང༌།།
སྲིང་མོའི་འདུ་ཤེས་བསྐྱེད་བགྱི་ཆགས་གྱུར་ན། །མི་གཙང་ཉིད་དུ་ཡང་དག་བསམ་པར་བགྱི།།
བསམ་གཏན་བསྒོམ་པའི་སྐབས་ལུ་ སྤྱིར་ཨམ་སྲུ་གེ་ར་ལུ་ སེམས་ཤོར་ནི་དེ་སྤང་དགོ། དེ་གི་ནང་དོན་ཉིད་ལས་
ཡང་ རྨགཔ་ཡོད་མི་ཨམ་སྲུ་ཚུ་ མ་བལྟ་བཞིན་དུ་རང་བཞིན་གྱིས་མཐོང་སྟེ་འབད་རུང་ དེ་ཚུ་ལོ་ན་ཚོད་དང་འཁྲིལ་ཏེ་
ན་ཚོད་སྦོམ་འབད་བ་ཅིན་ རང་གི་ཨའི་ཨིན་ཟེར་མནོ་ནི་དང་། ན་ཚོད་ཆུང་ཀུ་འབད་བ་ཅིན་ རང་གི་བུམོ་ཨིན་ཟེར་མནོ་
ནི། ན་ཚོད་རང་དང་མཉམ་མི་ཚུ་ལུ་ རང་གི་སྲིངམོ་ཨིན་ཟེར་བའི་འདུ་ཤེས་བསྐྱེད་དགོ། དེ་འབད་རུང་ཡང་ སེམས་
ཆགས་ཡར་སོ་པ་ཅིན་ གཟུགས་འདི་རྣག་ཁྲག་སོགས་ མི་གཙང་བའི་རང་བཞིན་གྱིས་གྲུབ་པའི་ ཁམས་ལོག་སི་སི་
ཅིག་ཨིན་ཟེར་ མི་སྡུག་པའི་འདུ་ཤེས་བསྒོམ་དགོཔ་ཨིན་ནོ།།
ཚིག་དོན།
ཆུང་མ་ = རྨགཔ་ཡོད་མི་ཨམ་སྲུ།གནས་ཚང་།
འདུ་ཤེས་ = བརྩེ་གདུང་བསྐྱེད་ནི།མནོ་ནི།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
མི་གཙང་ = ཁམས་ལོག་སི་སི།བཙོག་པ།
ཡང་དག་ = ལེགས་ཤོམ།
བསམ་པར་བགྱི་ = མནོ་བསམ་གཏང་དགོ།
འདོད་པའི་ཡོན་ཏན་གཞན་ལས་སེམས་སྲུང་ཚུལ།
གཡོ་བའི་སེམས་ནི་ཐོས་མཚུངས་བུ་ལྟ་བུར། །གཏེར་བཞིན་སོག་དང་འདྲ་བར་བསྲུང་བགྱི་སྟེ།།
གདུག་པ་དུག་དང་མཚོན་དང་དགྲ་བོ་དང༌། །མེ་བཞིན་འདོད་པའི་བདེ་ལ་ཡིད་འབྱུང་མཛོད།།
འདོད་པའི་ཡོན་ཏན་གྱི་ཁ་ཐུག་ལུ་ ཨ་ཙི་ཅིག་འབདཝ་ཅིག་ གཡོ་འགྱོ་མི་སེམས་འདི་ ག་དེ་སྦེ་བསྲུང་དགོཔ་སྨོ་
ཟེར་བ་ཅིན་ བླམ་དགེ་བའི་བཤེས་གཉེན་ལས་ ཆོས་ཐོས་བསམ་འབད་བའི་སྐབས་ རིགཔ་བསྒྱིམ་དགོ་དོ་བཟུམ་སྦེ་
དྲན་པ་རྩེ་གཅིག་ཏུ་བཏོན་ཏེ་ བསྲུང་དགོཔ་དང་། རང་གི་གཅེས་པའི་བུ་ བདག་འཛིན་འབད་དོ་བཟུམ་དང་ རང་གི་
རྒྱུ་ནོར་རྩ་ཆེ་དྲགས་ གཏེར་བདག་འཛིན་འབདཝ་དང་འདྲཝ་སྦེ་ འབད་དགོཔ་དང་། དེ་མ་ཚད་ རང་གི་སྲོག་བདག་
འཛིན་འབད་དོ་བཟུམ་ཅིག་ རང་གི་སེམས་འདི་ ཉོན་མོངས་པའི་ཁ་ཐུག་ལུ་ གཡེང་མ་བཅུག་པར་ བསྲུང་དགོཔ་
ཨིན། ག་དེམ་ཅིག་འབད་ སེམས་འདོད་པའི་ཕྱོགས་ལུ་གཡོ་བ་ཅིན་ འདོད་པའི་ཡོན་ཏན་ཚུ་ དཔྱེ་འབདན་ སྦུལ་
གདུག་དྲགས་བཟུམ་དང་ཤི་ནིའི་དུག་བཟུམ་ཅིག་དང་ རང་ལུ་སྡུག་བསྔལ་མྱོང་བཅུག་མི་ མཚོན་ཆ་དཀྲོགསཔ་མདའ་
དང་ ཀྲིང་ཀ་ཚུ་བཟུམ་དང་ དེ་མ་ཚད་ རང་ལུ་གནོདཔ་བཀལ་མི་དགྲ་བཟུམ་ཅིག་དང་ སྲེག་མི་མེ་བཟུམ་ཅིག་གི་
གནོད་པ་ ཡོད་ནི་དེ་གིས་ འདོད་པའི་ཡོན་ཏན་གྱི་བདེ་བ་ལུ་ སེམས་མ་གཡོ་བར་སྤང་དགོཔ་ཨིན་ནོ།།
ཚིག་དོན།
གཡོ་བ་ = བརྟན་ཏོག་ཏོ་སྦེ་བཞག་མ་ཚུགསཔ།
ཐོས་ = གོ་ནི།
མཚུངས་ = འདྲ་མི། ཅོག་འཐདཔ།
གདུག་པ་ = མ་རུངས་པ། གནོདཔ་བཀལ་མི།
ཡིད་འབྱུང་ = ཞེན་པ་ལོག་ནི། ཆགས་པ་སྤང་ནི།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
དྲི་བ།
 སེམས་འདི་ག་ཅི་ལས་ བསྲུང་དགོཔ་སྨོ? ག་ཅི་འབད?
 འདོད་པའི་བདེ་བ་ ཟེར་མི་འདི་ག་ཅི་སྨོ?
 མཚོན་ཆ་མ་འདྲཝ་ལྔ་གི་མིང་བྲིས།
སེམས་མ་སྲུང་བའི་སྐྱོན།
འདོད་པ་རྣམས་ནི་ཕུང་ཁྲོལ་བསྐྱེད་པ་སྟེ། །རྒྱལ་བའི་དབང་པོས་ཀིམ་པའི་འབྲས་འདྲར་གསུངས།།
དེ་དག་སྤང་བགྱི་དེ་ཡི་ལྕགས་སྒྲོག་གིས། །འཁོར་བའི་བཙོན་རར་འཇིག་རྟེན་འདི་དག་བཅིངས།།
འདོད་པའི་ཡོན་ཏན་ཚུ་ ལོངས་སྤྱོད་པའི་སྐབས་ལུ་ བདེ་བ་ཡོདཔ་བཟུམ་མཐོང་རུང་ མཐའ་མཇུག་ལུ་ ཕུང་བཟོ་ནི་
གི་གཞི་ར་ཨིནམ་ལས་རྒྱལ་བའི་དབང་པོ་ཟེར་ སངས་རྒྱས་བཅོམ་ལྡན་འདས་ཀྱིས་ འདོད་པའི་ཡོན་ཏན་ཚུ་ དཔྱེ་
འབདན་ བཟའཝ་ད་ཞིམ་རུང་ ཁོག་པའི་ནང་ལྷོདཔ་ད་ འགྲོས་ཀྱིས་སྦེ་་དུག་ལུ་འགྱུར་མི་དུག་ཤིང་ ཀིམ་པ་ཟེར་
མི་གི་འབྲས་བུ་དང་ ཅོག་འཐདཔ་ཨིན་ཟེར་གསུངས་ནུག། རྒྱུ་མཚན་དེ་གིས་འབད་ འདོད་པའི་ལོངས་སྤྱོད་ཚུ་སྤང་
དགོཔ་ཨིན། དེ་ཚུ་མ་སྤང་པ་ཅིན་ འདོད་པའི་ཡོན་ཏན་གྱི་ཉེས་དམིགས་ ལྕགས་ཐག་དང་འདྲཝ་དེ་གིས་ ཁམས་
གསུམ་འཁོར་བ་ བཙོན་ཁང་བཟུམ་འདི་ནང་ལུ་ འཇིག་རྟེན་གྱི་སེམས་ཅན་ཚུ་ སངས་རྒྱས་མ་བཅུག་པར་ བཅིངས་
བཞགཔ་ཨིན་ནོ།།
ཚིག་དོན།
འདོད་པ་ = དགོ་འདོད་ཆེ་དྲགས།
ཀིམ་པའི་འབྲས་ = དུག་ཤིང་ཅིག་གི་རྡོག་མ།
ལྕགས་སྒྲོག་ = ལྕགས་ཐག།
འཁོར་བ་ = སྡུག་བསྔལ་ཡོད་སའི་གནས།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
དྲི་བ།
 འདོད་པའི་ལོངས་སྤྱོད་ཚུ་ ག་ཅི་སྦེ་ ཕུང་གི་རྒྱུ་ཨིན་ན?
 འཁོར་བ་འདི་ དཔེ་བཙོན་ཁང་ལུ་ བཞག་དགོ་པའི་ཁུངས་ག་ཅི་སྨོ?
 འོག་གི་རྫོང་ཁའི་ཚིག་ཚུ་ ཆོས་སྐད་ནང་བྲིས།
བསྡམ་ནི། འདོད་ཆགས་ཆེ་དྲག། ལྕགས་ཐག། དུག་ཤིང་གི་རྡོག་མ།
སེམས་སྲུང་བའི་ཕན་ཡོན།
གང་དག་དབང་པོ་དྲུག་ཡུལ་རྣམས་ལ་ནི། །རྟག་ཏུ་མི་བརྟན་གཡོ་དང་གང་དག་ཅིག།
གཡུལ་ངོར་དགྲ་ཚོགས་ལས་རྒྱལ་དེ་དག་ལས། །མཁས་རྣམས་དང་པོ་དཔའ་རབ་ལགས་པར་འཚལ།།
ང་བཅས་སོ་སོའི་སྐྱེ་བོ་ཚུ་ གང་དག་ཟེར་ལ་ལུ་ཅིག་ མིག་ལ་སོགས་པའི་དབང་པོ་དྲུག་པོ་དེ་ འདོད་པའི་ཡུལ་
གཟུགས་ ལ་སོགས་པ་ཚུ་ལུ་ ཨ་རྟག་ར་སེམས་ཆགས་ཏེ་ དྲན་པ་གཟུང་མ་ཚུགས་པར་གཡོ་འགྱོ་མི་དང་ ལ་
ལུ་ཅིག་འདོད་པའི་ཡུལ་ལུ་ སེམས་མ་གཡོ་བར་ སེམས་སྲུང་ཚུགས་མི་དང་ ལ་ལུ་ཅིག་ དགྲ་བྱང་ཕྱད་ཚུ་དང་
གཅིག་ཁར་ དམག་རྐྱབ་པར་འགྱོ་སྦེ་ དགྲ་བྱང་ཕྱད་ཚུ་ལས་རྒྱལ་ཁ་འཐོབ་མི་ལུ་ ང་བཅས་སོ་སོའི་སྐྱེ་བོ་ཚུ་གིས་
རྒྱལ་ཁ་འཐོབ་མི་དཔའ་བོ་ཟེར་སླབ་ཨིན་རུང་ མི་མཁས་པ་བྱང་ཆུབ་སེམས་དཔའ་ཚུ་གིས་ གོང་གི་རྒྱལ་ཁ་འཐོབ་མི་
གཉིས་ལས་ སེམས་འདོད་པའི་ཡུལ་ལུ་མ་ཡེངས་པར་ སྲུང་ཚུགས་མི་འདི་ལུ་ དབང་པོ་ལས་རྒྱལ་མི་ ཡང་ཅིན་
ཉོན་མོངས་པ་ལས་རྒྱལ་མི་ དཔའ་བོ་རབ་ཨིན་ཟེར་ གསུངས་ནུག་གོ།
ཚིག་དོན།
གང་དག་ = མི་ལ་ལུ་ཅིག།
དབང་པོ་ = ལཱ་འབད་ནི་གི་ནུས་པ་ཡོད་མི་ནང་གི་དབང་པོ་དྲུག།
ཡུལ་ = ཕྱི་ཁར་མཐོང་ནི་ཡོད་མི་ཕྱིའི་གཟུགས་སོགས།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
གཡུལ་ = དམག་གི་རུ་ཁག།
ལགས་པར་འཚལ་ = ཨིནམ་མཁྱེན་དགོ།
དྲི་བ།
 དབང་པོ་ལྔ་ རེ་རེ་བཞིན་བྲིས།
 འོག་གི་མིང་ཚིག་ཚུ་གི་ སྡེབ་ནོར་བ་ཡོད་མི་ཚུ་ བཅོ་ཁ་རྐྱབས།
ལྟག་ཏུ། མི་བརྟེན། ཁྱད་རྣམས། སྤ་རབས། ཡུལ་སྔོར།
(ལྷན་ཐབས) བུམོ་ཚུ་ལུ་ཆགས་སེམས་སྤང་དགོཔ།
བུད་མེད་གཞོན་ནུའི་ལུས་ནི་ལོགས་ཤིག་ཏུ། །དྲི་ང་བ་དང་སྒོ་དགུ་དོད་པ་དང༌།།
མི་གཙང་ཀུན་སྣོད་འདྲ་བ་གང་དཀའ་དང༌། །པགས་པས་གཡོགས་པ་རྒྱན་ཡང་ལོགས་ཤིག་གཟིགས།།
བུད་མེད་ཟེར་ ཨམ་སྲུ་གཞོནམ་ཚུ་གི་གཟུགས་འདི་ ལོགས་སུ་ལེགས་ཤོམ་སྦེ་ བརྟག་དཔྱད་འབད་དེ་བལྟ་བ་
ཅིན་ མི་གཙང་བ་ཁམས་ལོག་སི་སིའི་དྲིམ་མནམ་ནི་དང་ མི་གཙང་བ་འཐོན་སའི་ལམ་སྒོ་མ་འདྲཝ་དགུ་ཡོདཔ་མ་ཚད་
དེ་ཚུ་ལས་འཐོན་མི་གེ་ར་ མི་གཙང་བ་རྫས་ངན་སུམ་ཅུ་སོ་དྲུག་གིས་གང་བའི་ རང་བཞིན་ཅིག་ཨིན། དེ་མ་ཚད་ མི་
གཙང་བ་ཁམས་ལོག་སི་སི་ ག་ར་བླུག་སའི་ཧོད་དང་འདྲཝ་ཅིག་ཡང་ཨིན། གང་དཀའ་ཟེར་ ཟས་གོས་ལ་སོགས་
པའི་ལོངས་སྤྱོད་ ག་དེམ་ཅིག་ཐོབ་རུང་ འདོད་པ་ཚིམ་ཚུགས་པར་ ལཱ་ཁག་ཨིནམ་དང་ མི་གཙང་བ་ཁམས་ལོག་
སི་སི་ཨིན་མི་ལུ་ ཕྱི་ཁ་ལས་པགས་ཀོ་གིས་སྤུར་བཞག་བཞགཔ་ཙམ་ཅིག་ཨིན། ག་དེམ་ཅིག་སྦེ་ རྒྱན་ཆ་དང་གོ་
ལ་ཚུ་གིས་འབད་ འཇའ་རིསམོ་མཐོངམ་མས་མནོ་བ་ཅིན་ རྒྱན་ཆ་དང་གོ་ལ་ཚུ་ལོགས་སུ་ཕྱེ་སྟེ་བལྟ་བ་ཅིན་ ག་ནི་བ་
རྔམ་སི་སི་མཐོང་ནི་ཨིནམ་ལས་ ཆགས་སེམས་རྩ་ལས་བསྐྱེད་ནི་མི་འོང་ཟེར་ཞུ་ནི་ཨིན་ནོ།།
ཚིག་དོན།
བུད་མེད་ = ཨམ་སྲུ།
དྲི་ང་བ་ = དྲིམ་ཁམས་ལོག་སི་སི་མནམ་ནི།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
དོད་པ་ = རྔམ་སི་སི།
གང་དཀའ་ = འདོད་པ་མ་ཚིམས་མི།གང་ཚུགས་པར་ལཱ་ཁག།
གཡོགས་ = ཕྱི་ཁ་ལས་པགས་ཀོ་གིས་སྤུར་ནི།
ལོགས་ཤིག་ = སོ་སོ་འབད།
མི་གཙང་བའི་རྫས་ངན་སོ་དྲུག།
སྐྲ། སྤུ། སེན་མོ། སོ། དྲི་མ། པགས་པ། ཤ། རུས་པ། རྩ། མཁལ་མ། སྙིང་། གློ་བ། མཆིན་པ།
རྒྱུ་མ། གཉེ་མ། (རྒྱུ་མ་དཀརཔོ་) ལྒང་བ། (ལྒང་ཕུ་) ཕོ་བ། ལོང་ཀ། མཚེར་པ། ཕྱི་ས། (ཨ་ཝ་)
མཆི་མ། ཤུལ། མཆིལ་མ། ཆུ་སེར། རྐང་། ཚིལ། ངར་སྣབས། (ལྷབས་) མཁྲིས་པ། བད་ཀན། རྣག།
ཁྲག། ཀླད། གཅིན། རྔུ་མ། ཀླད་རྒྱས། རྣམ་ཅོ་གི་རྣལ་སྤབས།
འདོད་པའི་ཡུལ་ལུ་ཆགས་པ་སྤང་ཚུལ།
ཇི་ལྟར་མཛེ་ཅན་སྲིན་འབུས་ཉེན་པ་ནི། །བདེ་བའི་དོན་དུ་མེ་ལ་ཀུན་བསྟེན་ཀྱང༌།།
ཞི་བར་མི་འགྱུར་དེ་དང་འདྲ་བར་ནི། །འདོད་པ་རྣམས་ལ་ཆགས་པའང་མཁྱེན་པར་མཛོད།།
འདོད་པའི་ཡུལ་ལུ་ ག་དེམ་ཅིག་ལོངས་སྤྱོད་རུང་ ངོམ་ནི་མེད་མི་དེ་ཡང་ དཔེར་ན་མཛེ་ནད་ཕོག་པའི་མི་ཅིག་ རང་
གི་གཟུགས་མཛེ་ནད་ཀྱིས་རྨ་འཐོན་མི་འདི་ སྲིན་འབུས་ཟེར་ནད་འབུཔ་ཚུ་གིས་བཟའ་སྟེ་ གཡའ་སྟེ་ དྲེགས་མ་
ཚུགས་པའི་སྐབས་ ན་ཟུག་ཞི་ནི་དང་ བདེ་ཏོག་ཏོ་འོང་ནི་གི་དོན་ལུ་ རང་གི་གཟུགས་ཀྱི་རྨ་འདི་ མེ་ བདུགས་
ཏེ་འབད་རུང་ ན་ཟུག་ཞི་མ་ཚུགསཔ་མ་ཚད་ ཧེང་བཀལ་ར་ ཟུག་རྐྱབ་པའི་རྐྱེན་ལུ་འགྱུརཝ་ཨིན། དཔྱེ་དེ་དང་
འདྲཝ་སྦེ་ འདོད་པའི་ཡོན་ཏན་ཚུ་ལུ་ཡང་ ག་དེ་ཅིག་ལོངས་སྤྱོད་རུང་ ངོམས་ནི་མེད་པར་ འདོད་པའི་ཆགས་སེམས་
འཕེལ་ཏེ་འགྱོཝ་ལས་ འགོ་དང་འགོ་ལས་ར་ སྤང་དགོཔ་ཨིན་ནོ།།
ཚིག་དོན།
ཇི་ལྟར་ = དཔེར་ན། དེ་དང་འདྲཝ།
སྲིན་འབུས་ = འབུཔ་གིས། (ཤ་ཟ་མི་འབུཔ་ཆུང་ཀུ་)

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཉེན་པ་ན་ = སྡུག་བསྔལ་མྱོངམ་ད་ལུ། ན་ཟུག་རྐྱབ་ད།
ཞི་བར་མི་འགྱུར་ = སྡུག་བསྔལ་སངས་མི་ཚུགས།
དྲི་བ།
 འགྲེལ་པ་འདི་གི་དོན་དག་ སློབ་ཕྲུག་དམངས་ཁར་སླབ།
 ཁྱོད་ཀྱིས་ འདོད་པ་སྤང་ནི་གི་ཐབས་ལམ་ ག་དེ་འབད་ བཏོན་ནི་སྨོ?
(ལྷན་ཐབས) ཉོན་མོངས་པའི་ས་བོན་གྱི་གཉེན་པོ་སྒོམ་ཚུལ།
དོན་དམ་གཟིགས་པར་བགྱི་སླད་དངོས་རྣམས་ལ། །ཚུལ་བཞིན་ཡིད་ལ་བགྱིད་པ་དེ་གོམས་མཛོད།།
དེ་དང་འདྲ་བར་ཡོན་ཏན་ལྡན་པ་ཡི། །ཆོས་གཞན་འགའ་ཡང་མཆིསཔ་་མ་ལགས་སོ།།
གཟུགས་ལ་སོགས་པའི་ ཕྱི་ནང་གི་ཆོས་ག་རའི་དོན་ཚུ་ སངས་རྒྱས་ཀྱི་ཡེ་ཤེས་ཀྱི་ སྤྱན་གྱིས་གཟིགས་མི་འདི་
བཟུམ་ ང་བཅས་ཚུ་གིས་ཡང་ ཆོས་ཀྱི་གནས་ལུགས་ཤེས་ནི་དང་ མཐོང་ཚུགས་ནི་གི་དོན་ལུ་ གཟུགས་ལ་སོགས་
པའི་ཕྱི་ནང་གི་དངོས་པོ་ཚུ་ མི་གཙང་བ་ སྡུག་བསྔལ་བ་ སྟོང་པ་བདག་མེད་པ་ཨིན་མི་ལུ་ ཨིནམ་ཤེས་པའི་ངེས་
ཤེས་འདྲོང་ཚུགསཔ་སྦེ་ བསྒོམ་དགོཔ་འདི་ཁག་ཆེ། ཕྱི་ནང་གི་དངོས་པོ་ཚུ་ མི་གཙང་བ་ སྡུག་བསྔལ་བ་ སྟོང་པ་
བདག་མེད་པ་ ཨིནམ་ཤེས་ནི་ལུ་ གོམས་འདྲིས་ཚུད་མི་དེ་ལས་ལྷག་པའི་ ཉོན་མོངས་པ་བཅོམ་ནི་གི་ཆོས་ ཁྱད་
པར་འཕགས་པ་ཅིག་ གཞན་ག་ཅི་ཡང་མེདཔ་ཨིན་ནོ།།
ཚིག་དོན།
དོན་དམ་ = དོན་ངོ་མ།དོན་མཐར་ཐུག།སངས་རྒྱས་ཀྱིས་གཟིགས་མི།
གཟིཊ་པར་བགྱི་སླད་ = གཟིགས་ཚུགས་ནིའི་དོན་ལུ།
ཚུལ་བཞིན་ = ཚུལ་དང་མཐུནམ།
ཡིད་ལ་བགྱིད་པ་ = སེམས་ཁར་གོམས་ནི།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
འཇིག་རྟེན་ཆོས་བརྒྱད་ཀྱི་གཉེན་པོ་ ཡོད་མེད་ཀྱི་སྐྱོན་ཡོན།
སྐྱེས་བུ་རིགས་གཟུགས་ཐོས་དང་ལྡན་རྣམས་ཀྱང༌། །ཤེས་རབ་ཚུལ་ཁྲིམས་བྲལ་བ་བཀུར་མ་ལགས།།
དེ་ལྟས་གང་ལ་ཡོན་ཏན་དེ་གཉིས་ལྡན། །དེ་ནི་ཡོན་ཏན་གཞན་དང་བྲལ་ཡང་མཆོད།།
སྐྱེས་བུ་རིགས་རུས་བཟང་དྲགས་དང་ གཟུགས་གཞི་ཡོད་པའི་ཁར་ ཐོས་པའི་ཡོན་ཏན་ ཕུན་སུམ་ཚོགསཔ་ཡོད་མི་
ཚུ་ཡང་ ཆོས་ཀྱི་དོན་དག་ངོ་མ་ རྟོགས་པའི་ཤེས་རབ་དང་ ཚུལ་ཁྲིམས་ཀྱི་སྡོམ་པ་ཉམས་སོ་པ་ཅིན་ ཕྱག་མཆོད་
དང་གུས་ཞབས་ འབད་སའི་ཡུལ་མ་བཏུབ་ཨིན་ནོ།། འདི་འབད་ནི་དེ་གིས་ ག་ར་ཨིན་རུང་ ཚུལ་ཁྲིམས་དང་
ཤེས་རབ་ཀྱི་ཡོན་ཏན་ དེ་གཉིས་ཡོད་པ་ཅིན་ གཞན་རིགས་རུས་ལ་སོགས་པ་ བཟང་པོའི་ཡོན་ཏན་གཞན་མེད་རུང་
ཕྱག་མཆོད་དང་གུས་ཞབས་ འཐོབ་པའི་ཡུལ་ཨིན་ནོ།།
ཚིག་དོན།
བཀུར་ = གུས་ཞབས་འབད་ནི།
ལྡན་ = ཡོད་མི།
དེ་ལྟས་ = དེ་གིས་འབད།
གང་ལ་ = ག་ལུ།
དྲི་བ།
 ང་བཅས་ལུ་དགོ་མི་ཡོན་ཏན་ངོ་མ་ར་ ག་ཅི་ཨིན་མས?
 ཤེས་རབ་འདི་ ག་ཅི་སྦེ་ཁག་ཆེཝ་སྨོ? ཁུངས་བཀལ།
བསམ་གཏན་གྱི་མི་མཐུན་ཕྱོགས་སྤང་བྱའི་འཇིག་རྟེན་ཆོས་བརྒྱད།
འཇིག་རྟེན་མཁྱེན་པ་རྙེད་དང་མི་རྙེད་དང༌། །བདེ་དང་མི་བདེ་སྙན་དང་མི་སྙན་དང༌།།
བསོད་སད་ཅེས་བགྱི་འཇིག་རྟེན་ཆོས་བརྒྱད་པོ། །བདག་གི་ཡིད་ཡུལ་མིན་པར་མགོ་སྙོམས་མཛོད།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
འཇིག་རྟེན་གྱི་ཚུལ་བཟང་པོ་ མཁྱེན་པའི་རྒྱལ་པོ་ཁྱོད་ལུ་ སྤང་དགོ་པའི་འཇིག་རྟེན་ཆོས་བརྒྱད་ཀྱི་སྐོར་ལས་ དུམ་
གྲ་ཅིག་ཞུ་བ་ཅིན་ དེ་ཡང་རྒྱུ་ནོར་འཐོབ་པ་ཅིན་དགའ་ནི་ མ་འཐོབ་པ་ཅིན་མི་དགའ་ནི། བདེ་བ་འཐོབ་པ་ཅིན་དགའ་
ནི་ སྟབས་མ་བདེཝ་འབྱུང་པ་ཅིན་ མི་དགའ་ནི། གཏམ་ཧན་ཏོང་ཏོ་གོ་བ་ཅིན་དགའ་ནི་ གཏམ་མ་ཧནམ་གོ་བ་ཅིན་
མི་དགའ་ནི། བསྟོད་པ་རྐྱབ་པ་ཅིན་དགའ་ནི་ སྨད་པ་རྐྱབ་པ་ཅིན་མི་དགའ་ནི་དེ་ཚུ་ལུ་ འཇིག་རྟེན་ཆོས་བརྒྱདཔོ་འདི་
ཚུ་ལུ་ མི་དབང་མཆོག་གིས་ ཐུགས་དགྱེས་ནི་དང་ མི་དགྱེས་ནིའི་ ཡུལ་མཛད་ནི་མེན་པར་ མགོ་སྙོམས་ཟེར་
བཏང་སྙོམས་སྦེ་ མཛད་གནང་དགོཔ་ཨིན་ནོ།།
ཚིག་དོན།
འཇིག་རྟེན་མཁྱེན་པ་ = འཛིན་སྐྱོང་སྤེལ་གསུམ་ལུ་མཁས་མི།
རྙེད་ = འཐོབ་ནི།
ཡིད་ཡུལ་ = སེམས་ཀྱི་ཡུལ།
མགོ་སྙོམས་ = བཏང་སྙོམས། འདྲ་མཉམ།
དྲི་བ།
 འཇིག་རྟེན་ཆོས་བརྒྱད་ཀྱི་ རྐང་གྲངས་བྲིས།
 མགོ་སྙོམས་ཟེར་མི་འདི་ ག་ཅི་ལུ་གོ་ནི་ཨིན་ན་ ཁ་གསལ་སྦེ་བྲིས།
འཇིག་རྟེན་ཆོས་བརྒྱད་ཀྱི་འབྲས་བུ་སྡིག་པ་བཤད་པ།
ཁྱོད་ཀྱིས་བྲམ་ཟེ་དགེ་སློང་ལྷ་དང་ནི། །མགྲོན་དང་ཡབ་ཡུམ་དག་དང་བཙུན་མོ་དང༌།།
འཁོར་གྱི་སླད་དུའང་སྡིག་པ་མི་བགྱི་སྟེ། །དམལ་བའི་རྣམ་སྨིན་སྐལ་ནོད་འགའ་མ་མཆིས།།
རྒྱལ་པོ་ཁྱོད་ཀྱིས་སྡིག་པའི་ལཱ་ རང་གི་དོན་ལུ་འདི་ཕར་ར་བཞག་ གཞན་མཆོད་པའི་གནས་བྲམ་ཟེ་ཚུ་དང་ བསོད་
སྙོམས་ཕུལ་སའི་ཡུལ་དགེ་སློང་དང་ སྐྱབས་འཚོལ་སའི་ཡུལ་ལྷ་དང་ རང་དང་མཐུན་པའི་མགྱོནམ་ཚུ་དང་ དྲིན་ཅན་
གྱི་ཡབ་ཡུམ་ དགའ་བའི་གནས་ བཙུན་མོ་ཚུ་དང་འབངས་འཁོར་ལ་སོགས་པ་ ག་གི་དོན་ལུ་ཨིན་རུང་ སྡིག་པའི་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ལཱ་ཆུང་ཀུ་ཅིག་ཡང་ འབད་ནི་མི་འོང༌། སྡིག་པའི་ལཱ་འབད་བ་ཅིན་ རང་དམྱལ་བའི་གནས་ལུ་སྐྱེ་ནི་ཨིན། དེ་གི་
སྐབས་ལུ་ སྡིག་པའི་རྣམ་སྨིན་སྡུག་བསྔལ་མྱོང་ནི་འདི་ སྐལཝ་བགོ་བཤའ་རྐྱབ་སྟེ་ ལེན་མི་ག་ཡང་མེད་པར་རང་
རྐྱངམ་གཅིག་གིས་ མྱོང་དགོཔ་ཨིན་ནོ།།
ཚིག་དོན།
མགྲོན་ = མགྱོནམ།
སྡིག་པ་ = མི་དགེ་བ།
རྣམ་སྨིན་ = ལས་ཀྱི་འབྲས་བུ།
སྐལ་ནོད་ = ལེན་མི།
དྲི་བ།
 འོག་གི་མིང་ཚིག་སྡེ་ཚན་ ཀ་དང་ཁ་གཉིས་ མཐུན་སྒྲིག་འབད།
ཀ༽ ཁ༽
མགྲོན། མི་དགེ་བ།
རྣམ་སྨིན། སྐལཝ་བགོ་བཤའ།
སྡིག་པ མགྱོནམ།
སྐལ་ནོད། འགའ་མ་མཆིས།
ལས་ཀྱི་འབྲས་བུ།
 རྒྱལཔོ་ལུ་ ག་གི་དོན་ལུ་ སྡིག་པ་འབད་མི་བཏུབ་ཟེར་གསུངས་ནུག?
སྡིག་པ་སྤང་དགོཔ་བཤད་པ།
སྡིག་པའི་ལས་རྣམས་སྤད་པ་འགའ་ཡང་ནི། །དེ་ཡི་མོད་ལ་མཚོན་བཞིན་མི་གཅོད་ཀྱང༌།།
འཆི་བའི་དུས་ལ་བབ་ན་སྡིག་པ་ཡི། །ལས་ཀྱི་འབྲས་བུ་གང་ལགས་མངོན་པར་འགྱུར།།
ང་བཅས་ཚུ་གིས་ སྡིག་པ་མི་དགེ་བའི་ལཱ་ཚུ་ ག་ཅི་ར་འབད་ཡོད་རུང་ དེ་འཕྲལ་ལས་ གྱི་ཅུང་གིས་གཅདཔ་ཅིག་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཁྲག་འཐོན་དོ་བཟུམ་ འབྲས་བུ་སྡུག་བསྔལ་ཚར་གཅིག་ལུ་མི་མྱོང་། ཨིན་རུང་ར་ ཤི་བའི་དུས་ལུ་ལྷོད་པའི་སྐབས་
སྡིག་པ་འབད་བའི་འབྲས་བུ་ སྡུག་བསྔལ་འདི་སྡིག་པ་འབད་མི་ག་ཨིན་མི་དེ་ལུ་ ཡང་ཆག་མེད་པར་མྱོང་ནི་ཨིན་
ནོ།།
མདོ་ལས་ཡང་། ལུས་ཅན་དག་གི་ལས་རྣམས་ནི།། བསྐལ་པ་བརྒྱར་ཡང་ཆུད་མི་ཟ།། ཚོགས་ཤིང་དུས་ལ་འབབ་
པ་ན།། འབྲས་བུ་ཉིད་དུ་སྨིན་པར་འགྱུར།།
མི་ཚིག་དོན།
དེ་ཡི་མོད་ལ་ = དེ་འཕྲལ་ལས།
དུས་ལ་བབ་ = དུས་ཚོད་ལུ་ལྷོདཔ་ད།
མངོན་པར་འགྱུར་ = གསལ་རིལ་རི་སྦེ་འཐོན་འོང༌།
དྲི་བ།
 ཚིག་བཅད་དེ་ལྷག་སྟེ་ སྡེ་ཚན་ནང་དོག་ གོ་སྡུར་འབད།
 སྡིག་པའི་རྣམ་སྨིན་ དུས་ནམ་མྱོང་དགོཔ་སྦེ་ གསུངས་ནུག་གོ?
བསམ་གཏན་གྱི་མཐུན་ཕྱོགས་ ནོར་གྱི་སྤང་བང་དབྱེ་བ།
དད་དང་ཚུལ་ཁྲིམས་གཏོང་དང་ཐོས་པ་དང༌། །དྲི་མེད་ངོ་ཚ་ཤེས་དང་ཁྲེལ་ཡོད་དང༌།།
ཤེས་རབ་ནོར་བདུན་ལཊ་པར་ཐུབ་པས་གསུངས། །ནོར་གཞན་ཕལ་པ་དོན་མ་མཆིས་རྟོཊ་མཛོད།།
དཀོན་མཆོག་ལུ་དད་པ་དང་ མི་དགེ་བ་ལས་བསྲུང་བའི་ཚུལ་ཁྲིམས། ཉམ་ཆུང་ལུ་སྦྱིན་པ། ཤེས་བྱའི་ཡོན་ཏན་ལུ་ཐོས་
པ། རང་སྡིག་པའི་ལཱ་འབད་ནི་ལུ་ངོ་ཚ། སྡིག་པའི་ལཱ་འབད་བ་ཅིན་ གཞན་ལྷ་དང་བླ་མ་ལ་སོགས་པ་ དགོངསམ་
ཁྲེལ་འོང་མནོ་སྟེ་འཛེམ་ནི་ ཁྲེལ་ཡོད་པ། ལེགས་ཉེས་ཀྱི་བྱ་བ་བརྟག་དཔྱད་འབད་ནི་ ཤེས་རབ་ཚུ་ཉམས་སུ་ལེན་
ཏེ་བསྒོམ་པ་ཅིན་ ཚེ་འདི་ཕྱི་གཉིས་ཆ་རའི་ སྟབས་མ་བདེཝ་ག་ར་བསལ་ཚུགསཔ་ལས་ དེ་ལུ་འཕགས་པའི་ནོར་
བདུན་ཟེར་ སངས་རྒྱས་ཀྱིས་གསུངས་གནང་ནུག། ནོར་གཞན་ཕལ་པ་ཟེར་ གསེར་དངུལ་ལ་སོགས་པ་ཚུ་ འདི་ཕྱི་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
གཉིས་ལུ་ཕུང་བའི་རྒྱུ་འབདཝ་ལས་ འདོད་པ་མ་བཙོང་པར་ཚེ་འདི་ཕྱི་གཉིས་ལུ་ ཕན་པའི་ཐབས་ འཕགས་པའི་
ནོར་བདུན་ལུ་ ངེས་པར་དུ་ བརྩོན་གནང་དགོཔ་ཨིན་ནོ།།
ཚིག་དོན།
གཏོང་ = སྦྱིན་པ་གཏང་ནི།
དྲི་མེད་ = སྐྱོན་མེདཔ།
ཁྲེལ་ཡོད་ = གཞན་ལུ་བལྟ་སྟེ་ བག་ཡོདཔ་འབད་ནི།
ངོ་ཚ་ = སྡིག་པའི་ལཱ་འབདཝ་ད་ངོ་ཚ་ནི།
རྟོགས་ = ཤེས་ནི།
དྲི་བ།
 འཕགས་པ་ ཟེར་ག་ཅི་འབད་སླབ་སྨོ?
 ནོར་གཞན་ ཟེར་མི་ག་ཅི་རང་སྨོ? ལྔ་ཐོ་བཀོད་འབད།
 ངོ་ཚ་དང་ཁྲེལ་ལུ་ ཁྱད་པར་ག་ཅི་ཡོདཔ་སྨོ?
 འཕགས་པའི་ནོར་བདུན་ རེ་རེ་བཞིན་བྲིས།
གྲགས་པ་ཉམས་པའི་རྒྱུ་དྲུག་སྤང་དགོཔ།
རྒྱན་པོ་འགྱེད་དང་འདུས་ལ་ལྟ་བ་དང༌། །ལེ་ལོ་སྡིག་པའི་གྲོགས་ལ་བརྟེན་པ་དང༌།།
ཆང་དང་མཚན་མོ་རྒྱུ་བ་ངན་སོང་བ། །གྲགས་པ་ཉམས་པར་འགྱུར་བ་དེ་དྲུག་སྤོང༌།།
འཕགས་པའི་ནོར་དང་ མི་མཐུན་པའི་ལཱ་ངན་པ་ དཔྱེ་འབདན་ རྒྱན་པོ་འགྱེད་ཟེར་ རྒྱལ་བཞག་སྟེ་ཤོ་རྐྱབ་ནི་དང་
། འདུས་ལ་ལྟ་བ་ཟེར་ མི་ལེ་ཤ་འཛོམ་སར་ དོན་དག་མེད་པའི་ཆགས་སྡང་གི་ཕལ་གཏམ་སླབ་ནི་དང་།
ལྟདམོ་བལྟ་ནི། དགེ་བའི་ལཱ་ལུ་སྤྲོ་བ་མེད་པའི་ ལེ་ལོ། སྡིག་པའི་ལཱ་འབད་མི་ ཆ་རོགས་ངན་པ་ཚུ་བསྟེན་ནི།
དྲན་པ་ཉམས་པའི་རྒྱུ་ཆང་འཐུང་ནི། ཕྱི་རུ་ག་ཐོབ་སྦེ་བཤལ་ནི། ལ་སོགས་པའི་བྱ་བ་ངན་པ་དྲུགཔོ་དེ་གིས་ རང་ངན་
པ་ལས་ངན་པ་ལུ་འགྱོ་བཅུག་སྟེ་ མིང་གཏམ་ཉམས་ནི་ཨིནམ་ལས་ རྒྱུ་ངན་པ་དྲུགཔོ་དེ་ཚུ་ སྤང་དགོཔ་ཨིན་ནོ།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཚིག་དོན།
རྒྱན་པོ་འགྱེད་ = རྒྱལ་བཞག་སྟེ་རྩེདམོ་རྩེ་ནི།
འདུས་ = མི་ལེ་ཤ་འཛོམ་སར།
ལེ་ལོ་ = སྒྱིད་སྡུག།
གྲགས་པ་ = མིང་གཏམ།
དྲི་བ།
 གྲགས་པ་ཉམས་པའི་རྒྱུ་དྲུག་ ངོས་འཛིན་འབད་དེ་བྲིས།
 མཚན་མོ་རྒྱུ་བ་ཟེར་མི་འདི་ ག་བཟུམ་ཅིག་ལུ་སླབ་སྨོ?
 གྲགས་པ་ཉམས་པའི་རྒྱུ་ སྤང་དགོ་པའི་ཁུངས་བྲིས།
རྒྱུ་ནོར་ལུ་ཆོག་ཤེས་འབད་དགོཔ།
ནོར་རྣམས་ཀུན་གྱི་ནང་ནས་ཆོག་ཤེས་པ། །རབ་མཆོག་ལགས་པར་ལྷ་མིའི་སོན་པས་གསུངས།།
ཀུན་ཏུ་ཆོག་ཤེས་མཛོད་ཅིག་ཆོག་མཁྱེན་ན། །ནོར་མི་བདོག་ཀྱང་ཡང་དག་འབྱོར་པ་ལགས།།
སྲིད་པ་ཁམས་གསུམ་འཁོར་བ་འདི་ནང་ ཡོད་པའི་རྒྱུ་ནོར་ཚུ་གི་སླ་ལས་ ཆོག་ཤེས་ཟེར་ མཚམས་ཚོད་ཤེས་ནི་འདི་
མཆོག་ཏུ་གྱུར་པའི་རྒྱུ་ནོར་ཨིན་ཟེར་ འགྲོ་བ་ལྷ་དང་མིའི་སྟོན་པ་ སངས་རྒྱས་བཅོམ་ལྡན་འདས་ཀྱིས་ གསུངས་
གནང་ནུག། རྒྱུ་མཚན་འདི་གིས་འབད་ དུས་ཨ་རྟག་ར་ ནོར་ལོངས་སྤྱོད་ཚུ་ལུ་ མཚམས་ཚོད་མཁྱེན་གནང་
དགོ། རྒྱུ་ནོར་ལུ་ཆོག་ཤེས་ཀྱི་ནོར་འདི་ཡོད་པ་ཅིན་ གསེར་དངུལ་ལ་སོགས་པའི་རྒྱུ་ནོར་གཞན་མེད་རུང་ ཡང་དག་
པའི་འབྱོར་པ་དང་ ལྡན་པའི་ཕྱུགཔོ་ཨིན་ནོ།།
ཚིག་དོན།
ཆོག་ཤེས་ = མཚམས་ཚོད་ཤེས་ནི།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སྟོན་པ་ = ཐར་པའི་ལམ་སྟོན་གནང་མི་ སངས་རྒྱས་ཀྱི་མཚན།
ཀུན་ཏུ་ = དུས་ཨ་རྟག་ར༌།
མི་བདོག་ཀྱང་ = མེད་དེ་འབད་རུང་།
དྲི་བ།
 ཆོག་ཤེས་ཡོདན་ ཕན་པ་ག་ཅི་ཡོད་གོ?
 རྒྱུ་ནོར་ལུ་ མཚམས་ཚོད་མ་ཤེས་པ་ཅིན་ གནོད་པ་ག་ཅི་རང་འོང་ནི་མས?
ནོར་གྱི་ཉེས་དམིགས།
དེས་པ་བདོག་མང་ཇི་ལྟར་སྡུག་བསྔལ་བ། །འདོད་པ་ཆུང་རྣམས་དེ་ལྟ་མ་ལགས་ཏེ།།
ཀླུ་མཆོག་རྣམས་ལ་མགོ་བོ་ཇི་སྙེད་པ། །དེ་ལས་འབྱུང་བའི་སྡུག་བསྔལ་དེ་སྙེད་དོ།།
དེས་པ་ཟེར་ རྒྱལ་པོ་ལུ་འབོ་སྟེ་ ཁྱོད་ རྒྱུ་ནོར་ལོངས་སྤྱོད་མངཔོ་ ག་དེམ་ཅིག་ཡོདཔ་ཅིག་ སྡུག་བསྔལ་ཡང་
དེ་བཟུམ་ཅིག་ཡོདཔ་ཨིན། འདོད་པ་ཆུང་ཀུ་ཚུ་ལུནི་ སྡུག་བསྔལ་དེ་བཟུམ་ཅིག་མེདཔ་ཨིན། དཔྱེ་འབདན་ ཀླུ་ཚུ་
ལུ་མགུ་ཏོ་ག་དེམ་ཅིག་མངཔོ་ཡོདཔ་ཅིག་ དེ་ལུ་བརྟེན་ཏེ་འབྱུང་བའི་སྡུག་བསྔལ་ཡང་ ལེ་ཤ་མྱོང་དགོཔ་བཟུམ་ཅིག་
ཨིན་ནོ།།
ཚིག་དོན།
དེས་པ་ = མི་ཡ་རབས། རང་བཞིན་བཟང་བའི་མི།
བདོག་མང་ = རྒྱུ་ནོར་ལེ་ཤ།
ཇི་སྙེད་ = ག་དེམ་ཅིག།
དེ་སྙེད་ = དེམ་ཅིག།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
དྲི་བ།
 གོང་གི་རྩ་ཚིག་ཤོ་ལོ་ཀ་གཅིགཔོ་དེ་ལྷག་སྟེ་ འགྲེལ་བཤད་རྫོང་ཁ་ནང་བྲིས།
 རྒྱུ་ནོར་མང་བའི་སྡུག་བསྔལ་གྱི་དཔེ་ ག་དེ་སྦེ་འདུག་གོ?
(ལྷན་ཐབས) གཉེན་རྐྱབ་མ་བཏུབ་པའི་ཨམ་སྲུ་ངན་པ་སྤང་དགོཔ།
རང་བཞིན་དགྲར་འབྲེལ་གཤེད་མ་ལྟ་བུ་དང༌། །ཁྱིམ་ཐབ་བརྙེས་བགྱིད་རྗེ་མོ་ལྟ་བུ་དང༌།།
ཆུང་ངུའང་རྐུ་བ་ཆོམ་རྐུན་ལྟ་བུ་ཡི། །ཆུང་མ་གསུམ་པོ་དེ་དག་རྣམ་པར་སྤང༌།།
རྒྱལ་པོ་ཁྱོད་ཀྱིས་ རིགས་བརྒྱུད་སྤེལ་ནིའི་དོན་ལུ་ བཙུན་མོ་་བསྟེན་མ་བཏུབ་མི་ཨམ་སྲུ་ལ་ལུ་ཅིག་ མ་པ་ལས་ར་
གཤིས་ཁ་ངན་པ་རང་གི་ རྨགཔ་ལུ་དགྲ་སྦེ་བཟུང་སྟེ་ ཕོ་སྐྱེས་གཞན་དང་གཅིག་ཁར་བསྡོམས་སྦེ་ རང་གི་རྨགཔ་
ལུ་ལཱ་ངན་འབད་ནིའི་ མནོ་བསམ་ར་བཏང་སྡོད་མི་སྲོག་གི་གཤེད་མ་ཟེར་ རང་གི་སྲོག་གཅོད་པའི་དགྲ་བོ་བཟུམ་དང་།
ཨམ་སྲུ་ལ་ལུ་ཅིག་ རང་གི་རྨགཔ་ལུ་ གུས་ཞབས་མེད་པར་ དམའ་ཕབ་རྐྱབ་བང་ཆེ་དྲགས་ཀྱི་ཐོག་ལས་ འཇར་
རོགས་བཟུམ་སྦེ་ གཡོག་བཀོལ་མི་དཔོན་མོ་བཟུམ་གྱི་ཨམ་སྲུ་དང་། ཨམ་སྲུ་ལ་ལུ་ཅིག་ རྒྱུ་ཅ་ལ་ཆུང་ཀུ་ཅིག་
ཡང་ རང་གི་རྨགཔ་ལུ་མ་སླབ་པར་ བརྐུ་ཡི་ར་གཞན་ཁར་སྐྱེལ་མི་ ཆོམ་རྐུན་བཟུམ་གྱི་ཨམ་སྲུ་ རིགས་ངན་པའི་
མཚན་མ་གསུམ་དེ་ ངེས་པར་དུ་སྤང་དགོཔ་ཨིན་ནོ།།
ཚིག་དོན།
དགྲར་འབྲེལ་ = དགྲ་བཟུམ་འབད་ནི།
གཤེད་མ་ = སྲོག་ལུ་གནོདཔ་བཀལ་མི།
ཁྱིམ་ཐབ་ = གཉེན་གྲོགས།རྨགཔ།
བརྙེས་ = དམའ་ཕབ་ནི།
རྗེ་མོ་ = དཔོན་མོ།ཨ་ཞེ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
བང་བྱའི་བུད་མེད།
སྲིང་མོ་བཞིན་དུ་རྗེས་མཐུན་གང་ཡིན་དང༌། །མཛའ་མོ་བཞིན་དུ་སྙིང་ལ་འབབ་པ་དང༌།།
མ་བཞིན་ཕན་པར་འདོད་དང་བྲན་མོ་བཞིན། །དབང་གྱུར་གང་ཡིན་རིགས་ཀྱི་ལྷ་བཞིན་བཀུར།།
རྒྱལ་པོ་ཁྱོད་ཀྱིས་ བཙུན་མོ་ག་ཅི་བཟུམ་ཅིག་ བསྟེན་དགོཔ་སྨོ་ཟེར་བ་ཅིན་ དེ་ཡང་ ཨམ་སྲུ་ཡ་རབས་འདི་ རང་
གི་རྨགཔ་ལུ་ སེམས་གདིང་ལས་ར་ ཤ་ཚ་བརྩེ་གདུང་ཡོད་མི་ རང་དང་ཤ་རུས་གཅིག་པའི་ སྲིངམོ་བཟུམ་གྱི་ཨམ་
སྲུ་དང་། མཛའ་མོ་བཞིན་དུ་ཟེར་ རང་དང་སེམས་མཐུན་པའི་ ཆ་རོགས་ལེགས་ཤོམ་བཟུམ། བྱ་བ་སྤྱོད་ལམ་ རང་
གི་སེམས་ཁར་འབབ་ཏོག་ཏོ་ འབད་མི་ཨམ་སྲུ་དང་། མ་བཞིན་ཟེར་རང་གི་ཨའི་བཟུམ་ ཕན་སེམས་ཀྱི་ཐོག་ལས་
ཤུལ་མམ་གི་བདོག་གཏད་བཟོ་ནི་གི་ མནོ་བསམ་གཏང་མི་ཨམ་སྲུ་དང་། བྲན་མོ་བཞིན་ཟེར་ འཇར་རོགས་ལེགས་
ཤོམ་ཅིག་བཟུམ་ རང་གིས་ག་སླབ་འབད་དེ་ གུས་ཞབས་ཀྱི་ཐོག་ལས་ གཡོག་རྒྱུག་མིའི་ཨམ་སྲུ་དང་བཅས་
ཨམ་སྲུ་ཡ་རབས་བཞིཔོ་འདི་རང་གིས་ ག་ཅི་མནོཝ་ཅིག་ རང་དབང་ལུ་འགྱུར་ཚུགས་ནི་ཨིན་མི་ ཨམ་སྲུ་བཞི་ལས་
ག་འབད་རུང་ གཅིག་བསྟེན་པ་ཅིན་ རང་གི་རིགས་རྒྱུད་ལེགས་ཤོམ་སྦེ་ སྤེལ་ཚུགས་ནི་དང་ མི་ཚེ་དགའ་སྐྱིད་ཕུན་
སུམ་ཚོགས་ནི་ཨིནམ་ལས་ རང་གི་སྐྱབས་འཚོལ་བའི་ ལྷ་བཟུམ་སྦེ་བསྟེན་ཏེ་ འབད་དགོཔ་ཨིན་ནོ།།
ཚིག་དོན།
རྗེས་མཐུན་ = རང་དང་ཅོག་འཐད་མི།
མཛའ་མོ་ = སེམས་དགའ་མི། སྙིང་གྲོགས་མ།
བྲན་མོ་ = གཡོགམོ།
དབང་འགྱུར་ = རང་གིས་ག་སླབ་ཉན་མི། རང་གིས་དབང་ཚུགས་མི།
དྲི་བ།
 གཉེན་གྲོགས་ལེགས་ཤོམ་གྱི་ཁྱད་ཆོས་ ག་བཟུམ་འོང་དགོཔ་ཨིན་མས?
 འོག་གི་མིང་ཚིག་ཚུ་གི་ གོ་དོན་བྲིས།
སྙིང་ལ་འབབ་པ། མ་བཞིན་ཕན་པ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
བཟའ་བཏུང་བསྟེན་ཚུལ།
ཁ་ཟས་སན་དང་འདྲ་བར་རིག་པ་ཡིས།། འདོད་ཆགས་ཞེ་སང་མེད་པར་བསྟེན་བགྱི་སྟེ།།
རྒྱགས་ཕྱིར་མ་ལགས་བསྙེམས་པའི་ཕྱིར་མ་ལགས།། འཚག་ཕྱིར་མ་ལགས་ལུས་གནས་འབའ་ཞིག་ཕྱིར།།
ང་བཅས་ར་ བཟའ་ནི་གི་ཟས་ཡང་ བཟའ་ཐངས་མ་འདྲཝ་ དཔྱེ་འབདན་ ནད་ལུ་ཕན་པའི་སྨན་བཟུམ་མནོ་བསམ་
བཏང་སྟེ་ ཟས་ལུ་འདོད་པ་ཆེ་བའི་འདོད་ཆགས་དང་ ཟས་ལུ་མ་དགའ་བའི་སྐབས་ལུ་དང་ ཡང་ཅིན་ བཟའཝ་ད་
མཐའ་འཁོར་ལུ་ གནས་སྟངས་ངན་པ་རེ་འབྱུང་པ་ཅིན་ དེ་ཚུ་ལུ་ཁྲོ་བའི་ ཞེ་སྡང་གི་སྒོ་ལས་མེན་པར་ སྒྲིག་ལམ་
དང་མཐུནམ་སྦེ་བཟའ་ཤེས་དགོཔ་ཨིན། བཟའ་འཐུང་ཚུ་ ང་འ་ནེ་སྦེ་ཟ་དོ་ཟེར་གཞན་ལུ་དཔའ་ངོམ་ བཏོན་ནིའི་དོན་
ལུ་ཡང་མེན། གཟུགས་ལུ་སྟོབས་ཤུགས་བཏགས་ཏེ་ དགྲ་བྱང་ཕྱད་ཚུ་ལུ་ གནོདཔ་བཀལ་ནིའི་དོན་ལུ་ བཟའ་
ནི་ཡང་མེན། གཟུགས་ལུ་ཤ་ཉམས་ རྒྱགས་ནིའི་དོན་ལུ་ཡང་ བཟའ་ནི་ཡང་མེན། ག་དེ་སྦེ་བཟའ་དགོཔ་སྨོ་
ཟེར་བ་ཅིན་ རང་གི་གཟུགས་ཆོས་བསྒྲུབ་ནིའི་དོན་ལུ་ ལེགས་ཤོམ་སྦེ་སྡོད་ཚུགས་ནི་གི་དོན་ལུ་ རྐྱངམ་གཅིག་མནོ་
བསམ་བཏང་སྟེ་ བཟའ་དགོཔ་ཨིན་ནོ།།
ཚིག་དོན།
རིག་པ་ཡིས་ = ཧ་གོ་སྟེ་གིས།
འཚག་ཕྱིར་ = ཉམས་བཏགས་ནིའི་དོན་ལུ།
མ་ལགས་ = མེན།
འབའ་ཞིག་ = རྐྱངམ་གཅིག།
སྦྱོང་ལཱ།
འོག་གི་རྗོད་ཚིག་ལེགས་ཤོམ་སྦེ་ལྷག་སྟེ་ ཕྲད་ག་ཕོག་ བལྟ་སྟེ་ ས་སྟོང་བསུབ།
ཀ བཞེས་སྒོ་དེ་ སྨན་བཟུམ་་་་་་་་་མནོ་བསམ་བཏང་དགོ།
ཁ ཟ་བའི་སྐབས་ལུ་ འདོད་ཆགས་དང་ཞེ་སྡང་ཚུ་མེད་པ་་་་་་་་་ཐོག་ལས་བཟའ་དགོཔ་ཨིན།
ག བཞེས་སྒོ་དེ་ལུས་སྟོབས་རྒྱས་་་་་་་་་་ང་རྒྱལ་བསྐྱེད་ནི་དང་གཞན་ལུ་ངོམས་ནིའི་དོན་ལུ་མེན།
ང ཉམས་བཏགས་ནི་ཚུ་་་་་་་་་་་དོན་ལུ་ཡང་ཟ་ནི་མེན་པ་་་་་་་་་ཆོས་བསྒྲུབ་ནིའི་ལུས་རྟེན་འདི་ མ་
ཤི་བར་ སྡོད་ཚུགསཔ་ཙམ་ཅིག་་་་་་་་ དོན་ལུ་ ཚད་རན་ཏོག་ཏོ་སྦེ་བཟའ་དགོཔ་ཨིན།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
དོན་མེད་ཀྱི་གཉིད་སྤང་ཚུལ།
རིག་པའི་བདག་ཉིད་ཉིན་པར་མཐའ་དག་དང༌། །མཚན་མོའི་ཐུན་གྱི་སོད་སད་བཟླས་ནས་ནི།།
མནལ་ཚེའང་འབྲས་བུ་མེད་པར་མི་འགྱུར་བར། །དྲན་དང་ལྡན་པར་དེ་དག་རབ་ཏུ་མནོལ།།
བླང་དོར་གྱི་གནས་ག་ར་ མཁྱེན་མི་རྒྱལཔོ་ཁྱོད་ཀྱིས་ ཉིན་མའི་དུས་ཚོད་ག་ར་ དགེ་བ་ལུ་བརྩོན་དགོཔ་ད་ དེ་མ་ཚད་
ཕྱི་རུ་གི་དུས་ཚོད་ཡང་ གནམ་མ་ནངས་ཚུན་ཚོད་ དཔྱ་གསུམ་སྦེ་བགོ་ཞིནམ་ལས་ ཐུན་ཚན་དང་པ་དང་གསུམ་པ་ལུ་
ཁ་ཐུན་དགེ་སྦྱོར་ལུ་ བརྩོན་དགོཔ་དང་ ཐུན་ཚན་བར་པ་ལུ་ མནལ་གཟིམས་དགོཔ་ཨིན། མནལ་གཟིམས་པའི་
སྐབས་ལུ་ཡང་ གཉིད་ཀྱི་འབྲས་བུ་ ཆུད་ཟད་མི་འགྱོ་ནིའི་དོན་ལུ་ དགེ་བའི་མནོ་བསམ་རེ་ གཏང་ནི་དང་ དྲོ་པ་
ཧ་སག་ལོང་ནིའི་དྲན་པ་ཚུ་ བཙུགས་ཏེ་གཟིམས་དགོཔ་ཨིན་ནོ།།
ཚིག་དོན།
རིག་པའི་བདག་ཉིད་ = མཁྱེན་པའི་རང་བཞིན་ རྒྱལ་པོ།
བཟླས་ནས་ = ཐུན་བཏང་སྟེ།
མནལ་ཚེ་ = གཟིམས་པའི་སྐབས།
མནོལ་ = ཉལ་ད་ཟེར་བའི་སྐུལ་ཚིག།
དྲི་བ།
 ཐུན་གྱི་སྟོད་དང་སྨད་ཟེར་མི་འདི་ ག་དེ་སྦེ་བརྩི་ནི་སྨོ?
 གཉིད་ལོག་ནི་གི་དུས་ཚོད་ནམ་ཨིན་པས?
 ཉལཝ་ད་ལུ་ ག་ཅི་མནོ་བསམ་གཏང་སྟེ་ ཉལ་དགོཔ་ཨིན་ན?
ཚད་མེད་བཞི།
བྱམས་དང་སྙིང་རྗེ་དག་དང་དགའ་བ་དང༌། །བཏང་སྙོམས་རྟག་ཏུ་ཡང་དག་བསྒོམ་མཛོད་ཅིག།
གོང་མ་བརྙེས་པར་མ་གྱུར་དེ་ལྟ་ནའང༌། །ཚངས་པའི་འཇིག་རྟེན་བདེ་བ་ཐོབ་པར་འགྱུར།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཚད་མེད་བཞི་ཟེར་མི་ཡང་ སེམས་ཅན་གེ་ར་ བདེ་བ་འཐོབ་བཅུག་མནོ་བའི་བྱམས་པ་དང་། སྡུག་བསྔལ་མྱོང་མ་
བཅུག་མནོ་བའི་སྙིང་རྗེ། བདེ་བ་འཐོབ་མི་ལུ་ སེམས་དགའ་བའི་དགའ་བ། ཆགས་སྡང་ཕྱོགས་རིས་མེད་པའི་བཏང་
སྙོམས་ཚུ་ དུས་ཨ་རྟག་ར་བསྒོམ་པ་ཅིན་ བསོད་ནམས་ཚད་མེདཔ་ཅིག་བསག་ནིའི་གཞི་ཨིནམ་ལས་ རྒྱལ་པོ་
ཁྱོད་ཀྱིས་ལེགས་ཤོམ་སྦེ་བསྒོམ་དགོཔ་ཨིན། ཚད་མེད་བཞི་ཚུལ་བཞིན་དུ་བསྒོམས་ཏེ་འབད་བ་ཅིན་ ཐར་པ་རྫོགས་
པའི་སངས་རྒྱས་ཀྱི་གོ་འཕང་ འཐོབ་ཚུགས་ནི་ལུ་ཐེ་ཚོམ་རྩ་ལས་མེད། ག་དེམ་ཅིག་སྦེ་ ཤེས་རབ་ཀྱི་དམིགས་པ་
ལེགས་ཤོམ་ཅིག་ར་མ་འགྱོ་བར་ སངས་རྒྱས་ཀྱི་གོ་འཕང་མ་ཐོབ་སྟེ་ར་འབད་རུང་ ཚངས་པའི་འཇིག་རྟེན་ཟེར་ མཐོ་
རིས་ལྷའི་གོ་འཕང་འཐོབ་ཚུགསཔ་ཨིན་ནོ།།
ཚིག་དོན།
བྱམས་པ་ = བརྩེ་གདུང༌།
སྙིང་རྗེ་ = སྡི་ཆེ་ནི།
བཏང་སྙོམས་ = འདྲ་མཉམ།
ཚངས་པའི་འཇིག་རྟེན་ = ལྷའི་གནས་ཀྱི་མིང༌།
(ལྷན་ཐབས) བསམ་གཏན་བཞིའི་ཐོག་ལས་ཚོགས་ལམ་རྒྱུད་ལ་སྐྱེད་ཚུལ།
འདོད་སྤོད་དགའ་དང་བདེ་དང་སྡུག་བསྔལ་དག །རྣམ་པར་སྤངས་པའི་བསམ་གཏན་བཞི་པོ་ཡིས།།
ཚངས་དང་འོད་གསལ་དག་དང་དགེ་རྒྱས་དང༌། །འབྲས་བུ་ཆེ་ལྷ་རྣམས་དང་སྐལ་མཉམ་ཐོབ།།
བསམ་གཏན་གྱི་ཞི་གནས་ སྐྱོན་མེདཔ་སྦེ་གོམས་གཤིས་ཚུད་དེ་ ཉོན་མོངས་པ་སྤང་ནིའི་གཉེན་པོ་ རྟོག་དཔྱོད་
གཉིས་ཀྱིས་འདོད་པའི་ཡུལ་ལུ་ སྤྱོད་པའི་ཆགས་སེམས་གནོད་སེམས་སྤངསཔ་ལས་ འབྲས་བུ་དགའ་བ་དང་བདེ་
བ་ལུ་ སེམས་རྩེ་གཅིག་གུ་གནས་ཚུགས་པའི་ བསམ་གཏན་དང་པོ་དེ་འཐོབ་ཨིན། རྟོག་དཔྱོད་འབད་དེ་འཐོབ་
པའི་དགའ་བདེ་འདི་ཡང་ བསམ་གཏན་གྱི་བདེན་པ་མཐོང་ནི་ལུ་སྐྱོན་ཨིནམ་ཤེས་ཏེ་ དགའ་བ་དང་བདེ་བའི་རྣམ་རྟོག་
སྤངས་སྦེ་ འཛིན་པ་མེད་པའི་དགའ་བ་དང་བདེ་བ་གཙང་མ་ལུ་ སེམས་རྩེ་གཅིག་གུ་གནས་ཚུགས་པའི་བསམ་གཏན་
གཉིས་པ་དེ་འཐོབ་ཨིན། འཛིན་པ་མེད་པའི་དགའ་བདེ་གཙང་མ་དེ་ཡང་ མཐར་ཐུག་ལུ་ཆགས་པའི་རྒྱུ་ཨིནམ་ལས་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
བསམ་གཏན་གྱི་ཏིང་ངེ་འཛིན་དང་མ་མཐུནམ་ཨིནམ་ཤེས་ཏེ་ དྲན་ཤེས་གཉིས་ཀྱིས་དགའ་བདེ་གཙང་མ་དེ་ཡང་སྤངས་
སྦེ་ ལུས་དང་སེམས་ཀྱིས་བདེ་བའི་རོ་རྐྱངམ་གཅིག་མྱོང་སྟེ་སྡོད་མི་ བསམ་གཏན་གསུམ་པ་དེ་འཐོབ་ཨིན། སེམས་
ཀྱིས་བདེ་བའི་རོ་མྱོང་ནི་དེ་ཡང་ མཐར་ཐུག་ལུ་སྡུག་བསྔལ་མྱོང་ནི་གི་རྒྱུ་ཨིནམ་མ་ཚད་ བསམ་གཏན་གྱི་སྐྱོན་ཡང་
ཨིནམ་ལས་ དེ་ཡང་སྤངས་སྦེ་དགའ་བ་དང་མི་དགའ་བ་བདེ་བ་དང་ མི་བདེ་བ་ཚུ་མེདཔ་སྦེ་ བཏང་སྙོམས་ཀྱི་ཐོག་
ལས་ སེམས་རྩེ་གཅིག་ཏུ་བཀལ་ཏེ་སྡོད་ཚུགས་པའི་ བསམ་གཏན་བཞི་པ་དེ་འཐོབ་ཨིན།
གོང་གི་སྤང་བྱ་གི་རིམ་པ་དེ་ཚུ་ ཚུལ་དང་ལྡནམ་སྦེ་སྤངས་ཏེ་ བསམ་གཏན་བཞི་བསྒོམ་པའི་ཕན་ཡོན་འདི་གིས་
བསམ་གཏན་དང་པོའི་གནས་ཚངས་ཆེན་ལུ་སྐྱེ་ནི་དང་ གཉིས་པ་གིས་འོད་གསལ་ལུ་སྐྱེ་ནི། གསུམ་པ་གིས་དགེ་རྒྱས་
ལུ་སྐྱེ་ནི། བཞི་པ་གིས་འབྲས་བུ་ཆེ་བའི་ལྷ་ཚུ་ལུ་སྐྱེས་སྦེ་ ལྷ་དེ་ཚུ་དང་ཚེ་དང་ལུས་ལོངས་སྤྱོད་ཚུ་ སྐལ་བ་འདྲ་
མཉམ་སྦེ་འཐོབ་ཚུགས་པའི་ ཕན་ཡོན་བསམ་གྱིས་མི་ཁྱབ་པ་ཡོདཔ་ཨིན་ནོ།།
ཚིག་དོན།
འདོད་སྤྱོད་ = འཇིག་རྟེན་པའི་ནོར་ལུ་ལོངས་སྤྱོད་ནི།
རྣམ་པར་ = ལེགས་ཤོམ་འབད།
རྟོག་དཔྱོད་ = ཞིབ་འཚོལ་འབད་ནི། ཉོན་མོངས་པ་སྦོམ་ཚུ་སྤངས་པའི་ རྟོག་པ་ཉོན་
མོངས་པ་ཆུང་ཀུའི་དྲི་མ་ཚུ་ཞིབ་ཞིབ་སྦེ་སྤངས་པའི་དཔྱོད་པ་ཟེར་སླབ་ཨིན།
བསམ་གཏན་ = རིག་པ་འགྱིམ་ནི།
ཏིང་ངེ་འཛིན་ = སེམས་མ་གཡོ་བར་སྡོད་ཚུགས་མི།
སྐལ་མཉམ་ = གོ་སྐབས་འདྲ་མཉམ།
བསམ་གཏན་བཞི།
བསམ་གཏན་དང་པོའི་གནས་གསུམ།
 ཚངས་རིས།  ཚངས་པ་མདུན་ན་འདོན།  ཚངས་ཆེན།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
བསམ་གཏན་གཉིས་པའི་གནས་གསུམ།
 འོད་ཆུང༌།  ཚད་མེད་འོད།  འོད་གསལ།
བསམ་གཏན་གསུམ་པའི་གནས་གསུམ།
 དགེ་ཆུང༌།  ཚད་མེད་དགེ།  དགེ་རྒྱས།
བསམ་གཏན་བཞི་པའི་གནས་གསུམ།
 སྤྲིན་མེད་སྐྱེས།  བསོད་ནམས་སྐྱེ།  འབྲས་བུ་ཆེ་བའི་ལྷ།
བསམ་གཏན་གྱི་རྗེས་ཐོབ་དགེ་སྡིག་ལྕི་ཡང་གི་དབྱེ་བ།
རྟག་དང་མངོན་པར་ཞེན་དང་གཉེན་པོ་མེད། །ཡོན་ཏན་གཙོ་ལྡན་གཞི་ལས་བྱུང་བའི་ལས།།
དགེ་དང་མི་དགེ་རྣམ་ལྔ་ཆེན་པོ་སྟེ། །དེ་བས་དགེ་བ་སྤོད་ལ་བརྩོན་པར་བགྱི།།
དགེ་སྡིག་ག་ཅི་ར་ཨིན་རུང་ འབད་ཐངས་འདི་ དུས་ཨ་རྟག་ར་འབད་ནི་དང་། འབད་བའི་སྐབས་ལུ་ སྤྲོ་བ་བསྐྱེད་
དེ་འབད་ནི་དང་། འབད་ཚར་ཞིནམ་ལས་ ལས་འདི་ དག་ནིའི་ཐབས་ཤེས་ ག་ནི་ཡང་མ་བསྟེན་པར་སྡོད་ནི་དང་།
འབད་སའི་ཡུལ་ཡང་ ཕན་ཐོགས་པའི་ཡུལ་ ཕ་མ་སློབ་དཔོན་དང། ཡོན་ཏན་གྱི་ཞིང་ དཀོན་མཆོག་གསུམ་དང་།
སངས་རྒྱས་དང་ བྱངས་ཆུབ་སེམས་དཔའ་ཚུ་ལུ་འབད་བའི་ལཱ་འདི། ཕན་པའི་དགེ་བ་འབད་རུང་། གནོད་པའི་སྡིག་པ་
འབད་རུང་ དཀར་ནག་གི་ལས་འདི་ ག་ནི་བ་ལྕིཝ་དང་ སྟོབས་ཆེཝ་སྦེ་ཕོག་ནི་ཨིནམ་ལས་ མི་དགེ་བ་ཆེན་པོ་ལྔ་
ལུ་བརྩོནམ་ལས་ དགེ་བ་སྟོབས་ཆེན་པོ་ལྔ་ལུ་བརྩོན་པ་ཅིན་ ལེགས་ཤོམ་འོང་ནི་ཨིན་ནོ།།
ཚིག་དོན།
མངོན་པར་ཞེན་པ་ = ཨ་རྟག་ར་སེམས་ཤུགས་བསྐྱེད་ནི།
གཉེན་པོ་ = ཁ་གནོན།
ཡོན་ཏན་གཙོ་ལྡན་ = ཐུགས་རྗེ་བྱིན་རླབས་སྦོམ་ཡོད་མི།
བརྩོན་པར་བགྱི་ = བརྩོན་དགོཔ་ཨིན།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
དགེ་བ་རྣམ་པ་ལྔ་།
 རྟག་བུ་ར་ དགེ་བའི་ལཱ་ལུ་འཕྲོ་མཐུད་ནི།
 དགེ་བའི་ལཱ་ལུ་སྤྲོ་བ་བསྐྱེད་དེ་འབད་ནི།
 འབད་ཚར་ཞིནམ་ལས་ དགེ་བ་ཟད་པའི་གཉེན་པོ་ བློ་འགྱོད་ཚུ་ མེད་པར་སྡོད་ནི།
 ཡོན་ཏན་གྱི་ཞིང་དཀོན་མཆོག་གསུམ་ལུ་བརྟེན་པའི་དགེ་བ།
 བཀའ་དྲིན་གྱི་ཞིང་ཕམ་དང་སློབ་དཔོན་ལུ།
མི་དགེ་བ་རྣམ་པ་ལྔ་།
 རྟག་བུ་ར་ མི་དགེ་བའི་ལཱ་འཕྲོ་མཐུད་ནི།
 མི་དགེ་བའི་ལཱ་ལུ་སྤྲོ་བ་བསྐྱེད་དེ་འབད་ནི།
 འབད་ཚར་ཞིནམ་ལས་ མི་དགེ་བ་ཟད་པའི་གཉེན་པོ་ བློ་འགྱོད་ཚུ་ མེད་པར་སྡོད་ནི།
 ཡོན་ཏན་གྱི་ཞིང་ལུ་དཀོན་མཆོག་གསུམ་ལུ་བརྟེན་པའི་མི་དགེ་བ།
 བཀའ་དྲིན་གྱི་ཞིང་ཕམ་དང་སློབ་དཔོན་ལུ་བརྟེན་པའི་མི་དགེ་བ།
དྲི་བ།
 ཨརཝ་བརྐུ་ནི་བཟུམ་ཅིག་ལུ་གཞི་བཞག་སྟེ་ མི་དགེ་བ་སྟོབས་ཆེན་པོ་ལུ་འགྱུར་ཚུལ?
 སྦྱིན་པ་གཏང་ནི་ལུ་གཞི་བཞག་སྟེ་ དགེ་བ་སྟོབས་ཆེན་ལུ་འགྱུར་ཚུལ་བྲིས།
དགེ་བ་སོབས་ཆེན་པོའི་ནུས་པ།
ལན་ཚྭ་སང་འགས་ཆུ་ནི་ཉུང་ངུ་ཞིག །རོ་སྒྱུར་བགྱིད་ཀྱི་གངྒཱའི་ཀླུང་མིན་ལྟར།།
དེ་བཞིན་སྡིག་པའི་ལས་ནི་ཆུང་ངུ་ཡང༌། །དགེ་བའི་རྩ་བ་ཡངས་ལ་མཁྱེན་པར་མཛོད།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
དགེ་བ་དང་སྡིག་པ་སྟོབས་ཆེ་ཆུང་གི་ནུས་པ་ཡང་ དགེ་བ་སྟོབས་ཆེན་སྦེ་བསྒྲུབ་པ་ཅིན་ སྡིག་པ་ཆུང་ཀུ་ཅིག་གིས་
གནོད་མི་ཚུགས། འདི་བཟུམ་སྦེ་ སྡིག་པ་ཡང་སྟོབས་ཆེ་དྲགས་པ་ཅིན་ དགེ་བ་ཆུང་ཀུ་ཅིག་གིས་ ཕན་མི་ཐོགས་
ཟེར་བའི་དཔྱེ་ཡང་ ལན་ཚྭ་ཟེར་ ཚྭ་སྲང་དག་པ་ཅིག་གིས་ཆུ་ཉུང་སུ་ཅིག་ བྲོཝ་སྐྱུརཔོ་ལུ་བསྒྱུར་ཚུགས་རུང་ ཆུ་མོ་
གངྒཱ་བཟུམ་གྱི་ཆུ་སྦོམ་ཚུ་ བྲོཝ་སྐྱུརཔོ་ལུ་ བསྒྱུར་མི་ཚུགས་དོ་བཟུམ་སྦེ་ སྡིག་པའི་ལཱ་ཆུང་ཀུ་ཅིག་གིས་ དགེ་
བའི་ལཱ་རྒྱ་སྦོམ་སྦེ་སྒྲུབ་མི་ཚུ་ལུ་ གནོད་མ་ཚུགསཔ་ཨིནམ་ལས་ མི་དབང་རྒྱལ་པོ་ཁྱོད་ཀྱིས་དགེ་བའི་རྩ་བ་རྒྱ་ཆེཝ་
སྦེ་བསྒྲུབ་ནི་ལུ་ བརྩོན་གནང་དགོཔ་འདི་ མཁྱེན་དགོཔ་ཨིན་ནོ།།
ཚིག་དོན།
ལན་ཚྭ་ = བྲོཝ་ཚ་ཁུ་ཡོད་པའི་རྫས་ཅིག། ཚྭ།
རོ་སྒྱུར་ = བྲོཝ་བསྒྱུར་ནི།
གངྒཱ་ = རྒྱ་གར་གྱི་ཆུ་ཆེན་ཅིག་གི་མིང༌།
ཀླུང་ = ཆུ་སྦོམ།
ཡངས་ = རྒྱ་སྦོམ།
དྲི་བ།
 གོང་གི་ཚིགས་བཅད་འདི་གི་ བཅུད་དོན་བྲིས།
 སྡིག་པ་ཆུང་ཀུ་ཅིག་ལུ་ དགེ་བ་སྟོབས་ཆེན་བསྒྲུབ་དགོ་པའི་དཔྱེ་ ག་དེ་སྦེ་འདུག་གོ?
བསམ་གཏན་གྱི་སྒྲིབ་པ་སྤང་ཚུལ།
རྒོད་དང་འགྱོད་དང་གནོད་སེམས་རྨུགས་པ་དང༌། །གཉིད་དང་འདོད་ལ་འདུན་དང་ཐེ་ཚོམ་སྟེ།།
སྒྲིབ་པ་ལྔ་པོ་དེ་དག་དགེ་བའི་ནོར། །འཕྲོག་པའི་ཆོམ་རྐུན་ལགས་པར་མཁྱེན་པར་མཛོད།།
རྒོད་ཟེར་འདོད་པའི་ཡུལ་ལུ་ ཆགས་པ་ཤུགས་ཆེ་བའི་དབང་གིས་ སེམས་བརྟུལ་མ་ཚུགས་མི་དང་། ཧེ་མ་འབད་མི་
ལཱ་ལུ་ སེམས་མ་དགའ་བའི་འགྱོད་པ། གཞན་ལུ་གནོད་པའི་སེམས། སེམས་ཀྱི་དབང་པོ་ནང་ན་ཐིམ་སྟེ་ ལུས་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
སེམས་གཉིས་ཆ་ར་ གཡོག་བཀོལ་མ་བཏུབ་པའི་རྨུགས་པ། དབང་པོ་ནང་དུ་སྡུད་པའི་གཉིད་ལོག་ནི་དང་། ཟས་
ནོར་ལོངས་སྤྱོད་ལུ་ ཆགས་པའི་འདུན་པ། བདེན་པའི་དོན་ལུ་སེམས་ཐེ་ཚོམ་ཟ་ནི་དང་བཅས་སྒྲིབ་པ་ལྔཔོ་འདི་ཚུ་གིས་
རང་གི་དགེ་བའི་བསམ་པ་ཚུ་ སྒྲིབ་བཅུག་ནི་དེ་གིས་ དེ་ཚུ་ལུ་སྒྲིབ་པ་ཟེར་སླབ་ནི་དང་། དེ་མ་ཚད་ དེ་ཚུ་གིས་དགེ་བ་
ག་དེམ་ཅིག་བསྒྲུབས་རུང་ དོན་མེད་ལུ་གཏང་ནི་དེ་གིས་ དགེ་བའི་ལོངས་སྤྱོད་ འཕྱོག་འབག་མི་གི་ཆོམ་རྐུན་བཟུམ་
ཅིག་ཡང་ ཨིནམ་མཁྱེན་ཏེ་ དེ་ཚུ་ སྤང་ནི་གི་ཐབས་ལུ་ བརྩོན་གནང་དགོཔ་ཨིན་ནོ།།
ཚིག་དོན།
རྒོད་ = སེམས་ཕྱི་ཁར་གཡེང་ནི།
འདུན་པ་ = ཆགས་སེམས།
འཕྲོག་པ་ = འཕྱོག་འབག་ནི།
ཆོམ་རྐུན་ = ཨར་རྐུན་འཕྲོག་བཅོམ་འབད་མི།
དྲི་བ།
 སྒྲི་བ་པ་ལྔ་ག་ཅི་ར་སྨོ?
 སྒྲིབ་པ་ལྔའི་དོན་དག་ཐུང་ཀུ་རེ་བྲིས།
 ང་བཅས་རའི་མི་ཚེ་ནང་ ཡིད་རྨུགས་པ་སྦེ་སྡོད་པ་ཅིན་ གནོད་པ་ག་ཅི་རང་འོང་ནི་མས? བསམ་འཆར་
བཀོད།
 སྒྲིབ་པ་ལྔ་གིས་ འཇིག་རྟེན་པའི་ལཱ་ལུ་ཡང་ བསྒྲིབ་ནི་ཨིན་པས་ག? དབྱེ་བ་དཔྱད།
(ལྷན་ཐབས།) སྦོར་ལམ་དངོས་ཀྱི་དབང་སོབས་ལྔ་བཤད་པ།
དད་དང་བརྩོན་འགྲུས་དག་དང་དྲན་པ་དང༌། །ཏིང་འཛིན་ཤེས་རབ་ཆོས་མཆོག་ལྔ་ཉིད་དེ།།
འདི་ལ་མངོན་བརྩོན་མཛོད་ཅིག་འདི་དག་ནི། །སོབས་དབང་ཞེས་བགྱི་རྩེ་མོར་གྱུར་པའང་ལགས།།
ཆོས་ལུ་ཡིད་ཆེས་ཀྱི་དད་པ་དང་། དགེ་བའི་ལཱ་ལུ་སྤྲོ་བའི་བརྩོན་འགྲུས། བླང་དོར་གྱི་གནས་མི་བརྗེད་པའི་དྲན་པ་དང་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
། ཆོས་ལུ་དམིགས་པ་རྩེ་གཅིག་ཏུ་བཀལ་ཏེ་ སེམས་མ་གཡོ་བར་སྡོད་ཚུགས་པའི་ཏིང་ངེ་འཛིན། ཆོས་ཀྱི་དོན་དག་
གསལ་ཏོག་ཏོ་སྦེ་ དབྱེ་བ་ཕྱེ་ཚུགས་པའི་ཤེས་རབ། ལ་སོགས་པའི་ཆོས་ལྔ་འདི་ སྦྱོར་ལམ་ཆོས་མཆོག་གི་ངོ་བོར་
གྱུར་པའི་ ཆོས་འདི་ལྔ་ལུ་བརྩོན་གནང་དགོཔ་ཨིན། ཆོས་འདི་ལྔ་ལུ་བརྩོན་པ་ཅིན་ སྦྱོར་ལམ་བཟོད་པའི་སྐབས་ལུ་
ཕྱི་རོལ་གྱི་རྣམ་གཡེང་ཚུ་གིས་ གནོད་མ་ཚུགསཔ་ལས་ སྟོབས་ལྔ་དང་སྦྱོར་ལམ་དྲོད་ཀྱི་སྐབས་ལུ་ འཕགས་པའི་
བདེན་པ་མངོན་སུམ་དུ་རྟོགས་ནི་ལུ་ དབང་བསྒྱུར་ནི་དེ་གིས་ དབང་པོ་ལྔ་ཟེར་སླབ་ཨིན། གོང་གི་དད་པ་ལ་སོགས་
པ་ ཆོས་ལྔ་འདི་ཚུ་ གོང་ལས་གོང་འཕེལ་གཏང་པ་ཅིན་ དགེ་བའི་ལཱ་གི་དམིགས་པ་གཞན་གྱིས་གཡོ་མ་ཚུགས་པར་
བརྟན་ཏོག་ཏོ་སྡོད་ཚུགསཔ་ལས་ སྦྱོར་ལམ་རྩེ་མོ་འཐོབ་ཚུགས་མི་འདི་ཡང་ ཆོས་ལྔ་འདི་ར་ཨིན་ནོ།།
ཚིག་དོན།
དྲན་པ་ = བརྗེད་མ་བཅུག་མི།
ཏིང་འཛིན་ = སེམས་རྩེ་གཅིག་ཏུ་གནས་མི།
སྟོབས་ = ནུས་པ་ཡོད་མི།
དབང་ = ཡོན་ཏན་ལུ་དབང་བསྒྱུར་ནི།
ཡུལ་ངེས་པ་ལྔ། ཆོས་མཆོག་ལྔ།
 དད་པ།  བརྩོན་འགྲུས།  དྲན་པ།  ཏིང་འཛིན།  ཤེས་རབ།
སྦྱོར་ལམ་བཟོད་པའི་སྐབས་ལུ་སྟོབས་ལྔ། སྦྱོར་ལམ་དྲོད་ཀྱི་སྐབས་ལུ་དབང་པོ་ལྔ། སྦྱོར་ལམ་རྩེ་མོ་ཡང་འདི་ལྔ་
གིས་འཐོབ་ཨིན།
ང་རྒྱལ་སྤང་དགོ་པའི་ཐབས་ཤེས།
ན་རྒ་འཆི་སྡུག་བྲལ་དང་དེ་བཞིན་དུ། །ལས་ནི་བདག་གིར་བྱས་ལས་མ་འདས་ཞེས།།
དེ་ལྟར་ཡང་ནས་ཡང་དུ་སེམས་པ་ནི། །དེ་ཡི་གཉེན་པོའི་སྒོ་ནས་རྒྱགས་མི་འགྱུར།།
ཁམས་གསུམ་འཁོར་བ་འདི་ སྡུག་བསྔལ་གྱི་རང་བཞིན་ཨིན་མི་དེ་ཡང་ གནས་སྐབས་རླུང་མཁྲིས་བད་ཀན་ ལ་
སོགས་པའི་ནད་ཀྱིས་ན་ནི་དང་ལོ་ན་ཚོད་རྒས་ནི། གློ་བུར་གྱི་རྐྱེན་དང་ ཚེ་ཧེ་མའི་ ལས་ལ་སོགས་པ་ཚུ་གིས་ཤི་ནི།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
རང་གི་སེམས་ཁར་ཚུད་པའི་རྒྱུ་ནོར་དང་ ཕམ་བུ་གཞི་གཉེན་ཉེཝ་དང་ཁ་འབྱལ་ནི་ ལ་སོགས་པའི་འགྲོ་བ་རིགས་དྲུག་
འདི་ སྡུག་བསྔལ་གྱི་རང་བཞིན་ཨིན། སྡུག་བསྔལ་གྱི་རྒྱུ་དེ་ཡང་ ཚེ་སྔོན་མ་རང་གིས་ལས་བསགས་པའི་འབྲས་
བུ་ ད་ལྟོ་བྱ་ཐབས་མེད་པར་ མྱོང་དགོ་མི་ཙང་ཙ་ར་ཨིནམ་ལས་ དེ་ཚུ་ལུ་ མནོ་བསམ་ཡང་ལས་ཡང་དུ་བཏང་སྟེ་
འཁོར་བ་ལུ་ཞེན་པ་ལོག་དགོ། དེ་སྦེ་འཁོར་བ་ལུ་ཞེན་པ་ལོག་པ་ཅིན་ རང་གི་རྒྱུད་ལུ་ཡོད་མི་ ང་རྒྱལ་སྤང་ནི་གི་
གཉེན་པོ་ཨིནམ་ལས་ རང་གི་རྒྱུད་ལུ་ང་རྒྱལ་སྐྱེ་ནི་མེདཔ་འགྱོཝ་ཨིན་ནོ།།
ཚིག་དོན།
འཆི་ = ཤི་ནི།
རྒ་ = ན་ཚོད་རྒས་ནི།
རྒྱགས་མི་འགྱུར་ = ང་རྒྱལ་མི་སྐྱེ།
དྲི་བ།
 སྤྱིར་བཏང་སྡུག་བསྔལ་ཡོད་པའི་ནང་ལས་ གློ་བུར་གྱི་སྡུག་བསྔལ་ག་ཅི་ར་འདུག?
 ང་རྒྱལ་མི་སྐྱེ་ནི་གི་ཐབས་ཤེས་ ག་ཅི་འབད་དགོཔ་སྨོ?
འཇིག་རྟེན་ཡང་དག་པའི་ལྟ་བ།
གལ་ཏེ་མཐོ་རིས་ཐར་པ་མངོན་བཞེད་ན། །ཡང་དག་ལྟ་ལ་གོམས་པ་ཉིད་དུ་མཛོད།།
གང་ཟག་ལོག་པར་ལྟ་བས་ལེགས་སྤད་ཀྱང༌། །ཐམས་ཅད་རྣམ་པར་སྨིན་པ་མི་བཟད་ལྡན།།
ག་དེམ་ཅིག་སྦེ་རྒྱལ་པོ་ཁྱོད་ཀྱིས་ གནས་སྐབས་དང་མཐར་ཐུག་གི་བདེ་བ་ འཐོབ་ནི་གི་ཐུགས་བཞེད་ཡོད་པ་ཅིན་
ལས་རྒྱུ་འབྲས་དང་ ཚེ་སྔ་ཕྱི་ཚུ་ ཡོདཔ་བདེན་མནོ་བའི་ ཀུན་རྫོབ་ཡང་དག་པའི་ལྟ་བ་དང་ ཆོས་ག་ར་རང་བཞིན་
གྱིས་མ་གྲུབ་སྦེ་ རྟོགས་པའི་དོན་དམ་ཡང་དག་པའི་ལྟ་བ་ལུ་ གོམས་འདྲིས་ཚུད་པའི་ཐབས་ལུ་ ཡང་ལས་ཡང་དུ་
བརྩོན་དགོཔ་ཨིན། གང་ཟག་ལ་ལུ་ཅིག་གིས་ ཡང་དག་པའི་ལྟ་བ་ལུ་ ལོག་ལྟ་བསྐྱེད་དེ་འབད་བ་ཅིན་ དེ་ཚུ་གིས་
དགེ་བའི་ལཱ་ལུ་བརྩོན་རུང་ དོན་མེད་ལུ་འགྱུར་ནི་དང་ ཡང་དག་པའི་ལྟ་བ་ལུ་ ལོག་ལྟ་བསྐྱེད་པའི་རྣམ་སྨིན་ ཚད་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
མེདཔ་ཅིག་མྱོང་ནི་དང་ ཡང་ཅིན་དགེ་བ་དེ་ཚུ་ ཟག་མེད་ཀྱི་དགེ་བ་མེན་པར་ དངོས་པོ་ལུ་བདེན་པར་འཛིན་པའི་ ཟག་
བཅས་ཀྱི་དགེ་བ་ལུ་གྱུར་ཏེ་ འབྲས་བུ་ཚར་གཅིག་མྱོང་ཞིནམ་ལས་ ལོག་སྟེ་འཁོར་བའི་གནས་ཚུ་ནང་ སྐྱེས་ཏེ་སྡུག་
བསྔལ་ཚད་མེདཔ་ མྱོང་ནི་ཨིན་ནོ།།
ཚིག་དོན།
ལེགས་སྤྱད་ཀྱང༌ = ལེགས་ཤོམ་སྦེ་རུང༌།
རྣམ་པར་སྨིན་པ་ = རྣམ་སྨིན་འཁོར་ནི།
གལ་ཏེ་ = ག་དེམ་ཅིག་འབད།
མངོན་བཞེད༌ = འཐོབ་ནི་གི་འདོད་པ།
ཡང་དག་ལྟ་བ་ = ལས་རྒྱུ་འབྲས་ལུ་ཡིད་ཆེས་བསྐྱེད་ནི།
དྲི་བ།
 ཐར་པའི་གོ་འཕང་འཐོབ་ནི་གི་དོན་ལུ་ ག་ཅི་འབད་དགོཔ་སྨོ?
 མཐོ་རིས་དང་ཐར་པ་གཉིས་ལུ་ ཁྱད་པར་ག་ཅི་ཡོདཔ?
(ལྷན་ཐབས) འཇིག་རྟེན་ལས་འདས་པའི་ལྟ་བ་ལུ་བརྩོན་དགོཔ།
མི་ནི་ཡང་དག་ཉིད་དུ་མི་བདེ་ཞིང༌། །མི་རྟག་བདག་མེད་མི་གཙང་རིག་པར་བགྱི།།
དྲན་པ་ཉེ་བར་མ་གཞག་རྣམས་ཀྱིས་ནི། །ཕྱིན་ཅི་ལོག་བཞིར་ལྟ་བ་ཕུང་ཁྲོལ་བ།།
སྤྱིར་བཏང་འགྲོ་བ་རིགས་དྲུག་གི་སེམས་ཅན་ཚུ་གི་གྱས་ལས་ ང་བཅས་འགྲོ་བ་མི་ཚུནི་ བདེ་བ་ཡོདཔ་བཟུམ་མཐོངམ་
མས་མནོ་བ་ཅིན་ དེ་ཡང་རིག་པ་གིས་ཡང་དག་པ་ཉིད་དུ་ཟེར་ བརྟག་དཔྱད་ལེགས་ཤོམ་སྦེ་བལྟ་བ་ཅིན་ སྡུག་
བསྔལ་ལྷམ་པ་གསུམ་གྱི་འོག་ལས་ དུས་ནམ་ཡང་བདེ་བའི་ཐབས་རྩ་ལས་མེདཔ་ཨིན། ཕྱི་པ་མུ་སྟེགས་པ་ཚུ་གིས་
བདག་རྟག་པ་ཨིན་ཟེར་མི་དང་ སྐྱེས་བུ་གིས་འབད་ཨིན་ཟེར་ལ་སོགས་པ་ཚུ་ བདེན་པ་མེདཔ་མ་ཚད་ གང་ཟག་ཟེར་
མི་ཡང་མ་གྲུབ་ལས་ བདག་མེད་པ་དང་ ང་བཅས་མིའི་གཟུགས་འདི་ མི་གཙང་བའི་རང་བཞིན་ཨིནམ་ཤེས་རབ་ཀྱིས་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
བརྟག་དཔྱད་འབད་དགོཔ་ཨིན། དེའི་སྐབས་ སེམས་དྲན་པ་མ་གཟུང་མི་ཚུ་གིས་ མི་བདེ་བ་ལུ་བདེ་བ། མི་གཙང་
བ་ལུ་གཙང་བ། བདག་མེད་པ་ལུ་བདག་ཡོད་པ། མི་རྟག་པ་ལུ་རྟག་པ་ཨིན་ཟེར་ ཕྱི་འགྱུར་མནོ་མི་གི་མནོ་བསམ་
བཞིཔོ་འདི་ འཁོར་བ་དང་ངན་སོང་ལུ་འགྱོ་ནི་གི་རྒྱུ་ལུ་འགྱོ་ནི་ཨིནམ་ལས་ ཕུང་ཁྲོལ་ཟེར་སླབ་ཨིན་ནོ།།
ཚིག་དོན།
ཡང་དག་ཉིད་ = ལེགས་ཤོམ་འབད།
རིག་པར་བགྱི་ = ཤེསཔ་སྦེ་འབད།
ཉེ་བར་ = སྦོ་ལོགས་ཁར།
ཕྱིན་ཅི་ལོག་ = ཕྱི་འགྱུར།
ལྟ་བ་ = མནོ་ལུགས།
ཕྱིན་ཅི་ལོག་གི་ལྟ་བ་བཞི།
མི་བདེ་བ་ལུ་བདེ་བ། མི་རྟག་པ་ལུ་རྟག་པ། མི་གཙང་བ་ལུ་གཙང་བ། བདག་མེད་པ་ལུ་བདག་ཡོད་པ།
(ལྷན་ཐབས།) འཇིག་རྟེན་ལས་འདས་པའི་ལྟ་བ་ཡང་དག་པ་སྒོམ་ཐངས།
གཟུགས་ནི་བདག་མ་ཡིན་ཞེས་གསུངས་ཏེ་བདག །གཟུགས་དང་ལྡན་མིན་གཟུགས་ལ་བདག་གནས་མིན།།
བདག་ལ་གཟུགས་མི་གནས་ཏེ་དེ་བཞིན་དུ། །ཕུང་པོ་ལྷག་མ་བཞི་ཡང་སོང་རྟོགས་བགྱི།།
ང་བཅས་སེམས་ཅན་ཚུ་གི་ ང་ཟེར་བའི་འཛིན་པ་ཡོད་མི་འདི་ རང་བཞིན་གྱིས་མ་གྲུབ་མི་ཡང་གཟུགས་འདི་ནི་ང་མེན།
ང་ལུ་གཟུགས་ཡོདཔ་ཡང་མེན། ང་དང་གཟུགས་ངོ་བོ་གཅིག་ཡང་མེན། ངོ་བོ་ཅིག་ཨིན་པ་ཅིན་ སྤང་མི་ཚུགས་ནི་གི་
སྐྱོན་ཡོད། གཟུགས་ལུ་ང་ཟེར་མི་རང་བཞིན་གྱིས་གནས་པ་ཡང་མེད། གཟུགས་ལུ་སྐྱེ་ནི་དང་ཤི་ནི་ཡོད། ང་ཟེར་མི་
ལུནི་སྐྱེ་ནི་དང་ཤི་ནི་མེདཔ་ལས་ གནས་པ་ཟེར་མི་འདི་ཡང་མ་གྲུབ། དེ་བཟུམ་སྦེ་ ཕུང་པོ་ལྷག་མ་བཞི་ལུ་ཡང་
ང་ཟེར་མི་རང་བཞིན་གྱིས་མ་གྲུབ་ཨིནམ་ རིག་པ་གིས་བརྟག་དཔྱད་འབད་དེ་ ང་རང་བཞིན་གྱིས་མ་གྲུབ་ཤེས་དགོཔ་
ཨིན།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཚིག་དོན།
གནས་ = བརྟེན་པ།
དེ་བཞིན་ = དེ་བཟུམ་སྦེ།
སྟོང་ = རང་བཞིན་གྱིས་མ་གྲུབ་མི།
རྟོགས་ = ཤེས་ནི།
ཕུང་པོ་ལྷག་མ་བཞི།
ཚོར་བའི་ཕུང་པོ། འདུ་ཤེས་ཀྱི་ཕུང་པོ། འདུ་བྱེད་ཀྱི་ཕུང་པོ། རྣམ་པར་ཤེས་པའི་ཕུང་པོ།
(ལྷན་ཐབས)བདག་རྟེན་ཕུང་པོའི་འབྱུང་ཁུངས།
ཕུང་པོ་འདོད་རྒྱལ་ལས་མིན་དུས་ལས་མིན། །རང་བཞིན་ལས་མིན་ངོ་བོ་ཉིད་ལས་མིན།།
དབང་ཕྱུག་ལས་མིན་རྒྱུ་མེད་ཅན་མིན་ཏེ། །མི་ཤེས་ལས་དང་སྲེད་ལས་བྱུང་རིག་མཛོད།།
གོང་ལུ་བཤད་མི་བཟུམ་ གཟུགས་ལ་སོགས་པའི་ཕུང་པོ་ལྔཔོ་འདི་ གནམ་ཁ་ལས་དེ་སྦེ་ར་ བབས་བབས་ཡང་
མེན། ཕྱི་པ་ཚུ་གིས་ དུས་རྟག་པ་ལས་བྱུང་ཟེར་མི་ཡང་མི་བདེན། ཕྱི་པ་ལ་ལུ་ཅིག་གིས་ རྒྱུ་རྐྱེན་ལུ་མ་བརྟེན་
པར་ རང་བཞིན་གྱིས་རྟག་པ་ལས་བྱུང་ཟེར་མི་འདི་ཡང་མེན། སྤྱིར་བཏང་ ཕྱི་པ་གེ་ར་གིས་འཇིག་རྟེན་འདི་ ལྷ་
དབང་ཕྱུག་གིས་བཟོ་བཟོཝ་ཨིན། ལྷ་དབང་ཕྱུག་ཁོ་ར་རྟག་པ་ཨིན་ཟེར་སླབ་ཨིན་པས། འདི་བཟུམ་སྦེ་ ང་བཅས་
ཀྱི་ཕུང་པོ་ཚུ་ཡང་ ལྷ་དབང་ཕྱུག་གིས་བཟོ་བཟོཝ་སྦེ་ ཁས་ལེནམ་ཨིན་པས། དེ་སྦེ་ཨིན་པ་ཅིན་ ལྷ་དབང་ཕྱུག་
རྟག་པ་འབད་ནི་དེ་གིས་ ང་བཅས་ཀྱི་ཕུང་པོ་ཡང་ འགྱུར་བ་མེད་པར་རྟག་པ་ལུ་ཐལ་ནི་གི་སྐྱོན་ཡོདཔ་ལས་ འདི་
ཡང་མེན། མུ་སྟེགས་པ་ཚུ་གི་གྱས་ལས་ སྐྱོ་ཤོས་རྒྱང་འཕེན་པ་ཚུ་གིས་ཕུང་པོ་ལ་སོགས་པའི་དངོས་པོ་ཚུ་ རྒྱུ་མེད་
པ་ལས་བྱུང་ཟེར་སླབ་ཨིན་པས། རྒྱུ་མེད་པ་ཅིན་ འབྲས་བུ་ག་དེ་སྦེ་མིང་འཐོབ་ནི་སྨོ་ འདི་ཡང་མེན། དེ་སྦེ་ཨིན་
པ་ཅིན་ ད་ག་ཏེ་ལས་བྱུང་བྱུངམ་ཨིན་ན་ཟེར་མནོ་བ་ཅིན་ ཡང་དག་པའི་དོན་མ་ཤེས་མི་ མི་ཤེས་པ་ཟེར་ རྒྱུ་མ་རིག་
པ་དང་ དེ་ལུ་རྐྱེན་རང་གི་ཚེ་སྔ་མའི་ལས་དང་སྲེད་པ་ཟེར་ དེ་ལུ་ཆགས་པའི་ཆགས་སེམས་གསུམ་གཅིག་གིས་གཅིག་
ལུ་བརྟེན་པའི་ཐོག་ལས་ ད་ལྟོ་གི་ཕུང་པོ་འདི་བྱུང་བྱུངམ་ཨིནམ་ཤེས་དགོཔ་ཨིན་ནོ།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཚིག་དོན།
འདོད་རྒྱལ་ = རྒྱུ་མཚན་མེད་པར་རང་བཞིན་གྱིས་འོང་མི།
རྒྱང་འཕེན་པ་ = ཚེ་སྔ་ཕྱི་དང་ལས་རྒྱུ་འབྲས་ཚུ་མི་བདེན་ཟེར་སླབ་མི་མུ་སྟེགས་པ།
མ་རིག་པ་ = མ་ཤེས་པ།
སྲེད་པ་ = ཆགས་པ།
མུ་སྟེགས་པ་ = ཕྱི་པ།
(ལྷན་ཐབས) ཀུན་སྦྱོར་གསུམ་སྤང་དགོཔ།
ཚུལ་ཁྲིམས་བརྟུལ་ཞུགས་མཆོག་འཛིན་རང་ལུས་ལ། །ཕྱིན་ཅི་ལོག་པར་ལྟ་བ་ཐེ་ཚོམ་སྟེ།།
ཀུན་ཏུ་སྦོར་བ་འདི་གསུམ་ཐར་པ་ཡི། །གྲོང་ཁྱེར་སྒོ་སྒེགས་ལགས་པར་མཁྱེན་པར་མཛོད།།
ཚུལ་ཁྲིམས་ཟེར་མི་འདི་ ང་བཅས་ནང་པའི་ཆོས་ལུ་མེད་ཐབས་མེདཔ་ཅིག་ཨིན། བརྟུལ་ཞུགས་ཟེར་མི་འདི་ ཕྱི་པ་
མུ་སྟེགས་པ་ཚུ་གིས་ གལ་ཆེཝ་སྦེ་བརྩིཝ་ཨིན། མ་གཞི་ངོ་མ་འདི་ སྡིག་པ་སྤང་ནི་གི་ཚུལ་ཁྲིམས་དང་ དགེ་བ་
བསྒྲུབ་ནི་གི་བརྟུལ་ཞུགས་ཨིན་རུང་ ཕྱི་པ་ཚུ་གིས་དགེ་བ་བསྒྲུབ་ནིའི་ཚུལ་ཁྲིམས་ཡང་དག་པ་མེདཔ་མ་ཚད་ བརྟུལ་
ཞུགས་ཡང་ ཕྱི་འགྱུར་ལོག་པའི་བརྟུལ་ཞུགས་མེ་ལྔ་ཆུ་གཅིག་བསྟེན་པ་ལ་སོགས་ཚུ་གིས་ འཁོར་བ་ལས་གྲོལ་
ཚུགས་མནོ་བའི་ མཆོག་འཛིན་བསྐྱེད་དེ་ མནོ་བསམ་ཕྱི་འགྱུར་གཏང་མི་དང་ རང་གི་ལུས་མི་རྟག་པའི་རང་བཞིན་
ལུ་རྟག་པ་བརྟན་པ་ཡོད་ཟེར་ མནོ་བསམ་ཕྱིན་ཅི་ལོག་པ་ཕྱི་འགྱུར་གཏང་མི་དང་ ཐར་པའི་ལམ་གྱི་རྩ་བ་ལས་ རྒྱུ་
འབྲས་ལུ་ཡིད་མ་ཆེས་བར་ཐེ་ཚོམ་ཟ་ནི་དང་བཅས་ ཀུན་སྦྱོར་ངན་པ་གསུམ་འདི་ཐར་པ་རྫོགས་པའི་སངས་རྒྱས་ཀྱི་གོ་
འཕང་ ཉམས་དགའ་བའི་གྲོང་ཁྱེར་ལུ་འགྱོ་མ་ཚུགས་པར་ བར་ཆད་རྐྱབ་མི་བགེགས་ངོ་མ་ཅིག་ཨིནམ་ལས་ ཀུན་
སྦྱོར་ངན་པ་གསུམ་འདི་ སྤང་དགོཔ་ཨིནམ་མ་ཁྱེན་གནང་དགོཔ་ཨིན་ནོ།།
ཚིག་དོན།
བརྟུལ་ཞུགས་ = དཀའ་ཐུབ་སྤྱད་ནི།
མཆོག་འཛིན་ = ལྟ་བ་ངན་པ་དེ་ལེགས་ཤོམ་ཨིན་ཟེར་མནོ་སྟེ་འཛིན་པ་སྐྱེ་ནི།
ཕྱིན་ཅི་ལོག་ = ཕྱི་འགྱུར།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཀུན་སྦྱོར་ = ཨ་རྟག་ར་གཅིག་ཁར་སྦྱེལ་བཞག་ནི།
ཐར་པའི་ལམ་ལུ་རང་གིས་ར་བརྩོན་དགོཔ།
ཐར་པ་རང་ལ་རག་ལས་འདི་ལ་ནི། །གཞན་གྱིས་གྲོགས་བགྱིར་ཅི་ཡང་མ་མཆིས་པས།།
ཐོས་དང་ཚུལ་ཁྲིམས་བསམ་གཏན་ལྡན་པ་ཡིས། །བདེན་པ་རྣམ་པ་བཞི་ལ་འབད་པར་མཛོད།།
ཐར་པ་ཟེར་མི་འདི་ ཁམས་གསུམ་འཁོར་བ་ལས་ ཐར་མི་ལུ་སླབ་ཨིན། ཐར་པ་འཐོབ་ཚུགས་མི་ཚུགས་འདི་ རང་
གིས་ཐར་པ་འཐོབ་ཐབས་འབད་མ་འབད་ལུ་ རག་ལསཔ་ཨིན། དེ་ལུ་ གཞན་སངས་རྒྱས་དང་ བླམ་དགེ་བའི་
བཤེས་གཉེན་ཚུ་གིས་ རང་གི་ལགཔ་ལས་བཤེད་དེ་མཐོ་རིས་ལུ་འཁྱིད་འགྱོ་ནི་ཆ་རོགས་ འབད་ཚུགས་མི་ག་ཡང་
མེདཔ་ཨིན། དེ་འབདཝ་ལས་ ད་ལྟོ་རང་དབང་ཡོད་པའི་སྐབས་ལུ་ བླམ་སློབ་དཔོན་ཚུ་བསྟེན་ཏེ་ དམ་པའི་ཆོས་
ལུ་ཐོས་བསམ་འབད། ཚུལ་ཁྲིམས་རྣམ་པར་དག་པ་བསྲུང་། སེམས་ཉོན་མོངས་པའི་དབང་དུ་ མ་གཏང་པར་དགེ་
བའི་དམིགས་པ་ལུ་ རྩེ་གཅིག་ཏུ་གཏད་པའི་ བསམ་གཏན་གསུམ་དང་ལྡན་པའི་སྒོ་ལས་ ཐར་ལམ་གྱི་གཙོ་བོ་
འཕགས་པའིབདེན་པ་བཞི་ལུ་ བརྩོན་གནང་དགོཔ་ཨིན་ནོ།།
ཚིག་དོན།
ཐར་པ་ = སྡུག་བསྔལ་ལས་ཐར་ཏེ་ བདེ་བའི་གནས་ལུ་ལྷོད་མི།
བདེན་པ་ = རྫུན་པ་མེན་པའི་བདེན་པ།
ལྡན་ = ཡོད་པ།
དྲི་བ།
 སྡུག་བསྔལ་གྱི་བདེན་པ་དང་ ཀུན་འབྱུང་གི་བདེན་པ་གཉིས་ཀྱི་དོན་དག་ སྡེ་གྲོགས་ནང་གྲོས་སྡུར་
འབད།
 ཐར་པ་འཐོབ་ནི་འདི་ ག་ཅི་ལུ་རག་ལསཔ་སྨོ?
 བདེན་པ་བཞི་ རེ་རེ་བཞིན་དུ་བྲིས།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
(ལྷན་ཐབས) ཤེས་རབ་ཀྱི་མཐུན་ཕྱོགས་བསླབ་པ་གསུམ་ལུ་བརྩོན་དགོཔ།
ལྷག་པའི་ཚུལ་ཁྲིམས་ལྷག་པའི་ཤེས་རབ་དང༌། །ལྷག་པའི་སེམས་ལ་རྟག་ཏུ་བསླབ་པར་བགྱི།།
བསླབ་པ་བརྒྱ་རྩ་ལྔ་བཅུ་ལྷག་གཅིག་ནི། །གསུམ་པོ་འདི་ནང་ཡང་དག་འདུ་བར་འགྱུར།།
ཉན་ཐོས་དང་རང་སངས་རྒྱས་ཚུ་ལས་ལྷག་པའི་ ཐར་པ་རྫོགས་པའི་སངས་རྒྱས་ཀྱི་གོ་འཕང་འཐོབ་ནི་གི་དོན་ལུ་ཉེས་
ལྟུང་གི་སྐྱོན་མེད་པའི་ ཚུལ་ཁྲིམས་ཀྱི་བསླབ་པ་རྣམ་པར་དག་པ་དང་། ཆོས་ཀྱི་བདག་མེད་དང་ གང་ཟག་གི་བདག་
མེད་ཚུལ་བཞིན་དུ་རྟོགས་པའི་ ལྷག་པའི་ཤེས་རབ་དང་། ཡང་དག་པའི་དོན་ལུ་ སེམས་རྩེ་གཅིག་གུ་བཀལ་ཚུགས་
པའི་ ལྷག་པའི་ཏིང་ངེ་འཛིན་གསུམ་ལུ་ ཨ་རྟག་ར་བརྩོན་དགོཔ་ཨིན། ཐར་པའི་གོ་འཕང་འཐོབ་ནི་གི་ཐབས་གེ་ར་
འདི་ནང་ཚངམ་མ་ཚད་ སངས་རྒྱས་ཀྱིས་གསུངས་མི་ བསླབ་པའི་གཞི་དགེ་སློང་གི་འདུལ་ཁྲིམས་ཉིས་བརྒྱ་ལྔ་བཅུ་རྩ་
གསུམ་ལ་སོགས་པའི་ཆོས་ག་ར་ བསླབ་པ་རིན་པོ་ཆེ་གསུམ་འདི་ནང་འདུ་ནི་ཨིནམ་ལས་ ལྷག་པའི་བསླབ་པ་གསུམ་
འདི་ལུ་བརྩོན་གནང་དགོཔ་ཨིན་ནོ།།
ཚིག་དོན།
ལྷག་ = ཁྱད་པར་འཕགས་མི།
བསླབ་པ་ = འབད་ནི་གི་ལཱ།བསྒྲུབ་དགོཔ།བསྲུང་དགོཔ།
འདུལ་ཁྲིམས་ = སེམས་བཏུལ་ནིའི་ཁྲིམས།
འདུ་ = ཚང་ནི།
(ལྷན་ཐབས) ལམ་བསྒོམ་པའི་རྩ་བ་དྲན་པ་གཟུང་དགོཔ།
དབང་ཕྱུག་ལུས་གཏོགས་དྲན་པ་བདེ་གཤེགས་ཀྱིས། །བགྲོད་པ་གཅིག་པའི་ལམ་དུ་ཉེ་བར་བསན།།
དེ་ནི་བསྒྲིམས་ནས་མངོན་པར་བསྲུང་བགྱི་སྟེ། །དྲན་པ་ཉམས་པས་ཆོས་ཀུན་འཇིག་པར་འགྱུར།།
དབང་ཕྱུག་ཟེར་ སྟོབས་འབྱོར་དབང་ཐང་གིས་ཕྱུག་པའི་རྒྱལ་པོ་ཁྱོད་ ལུས་གཏོགས་ཟེར་རང་གི་གཟུགས་ཀྱི་བྱཝ་
སྤྱོད་ལམ་ག་ཅི་ར་འབད་རུང་ དྲན་པ་གཟུང་དགོ། དྲན་པ་འདི་གིས་དགེ་བའི་ཆོས་གེ་ར་ གོང་འཕེལ་གཏང་ཚུགསཔ་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཨིན། དེ་འབདཝ་ལས་ རྒྱལ་བ་རྫོགས་པའི་སངས་རྒྱས་ཚུ་གིས་ སངས་རྒྱས་ནི་ལུ་གེ་ར་དྲན་པ་བསྲུང་ནིའི་ལམ་
འདི་ཁ་ལས་བཙར་དགོ་ནི་དེ་གིས་ བགྲོད་པ་གཅིག་པའི་ལམ་ཟེར་ ག་ནི་བ་གལ་ཆེཝ་འབད་གསུངས་གནང་ནུག། རྒྱུ་
མཚན་དེ་གིས་འབད་ དྲན་པ་འདི་རིག་པ་བསྒྱིམས་ཏེ་ ལེགས་ཤོམ་སྦེ་གཟུང་དགོཔ་ཨིན། ག་དེམ་ཅི་འབད་ དྲན་
པ་ཉམས་སོ་པ་ཅིན་ བསླབ་པ་གསུམ་ལ་སོགས་པའི་ དགེ་བའི་ཆོས་གེ་ར་མེདཔ་འགྱོ་ནི་ཨིནམ་ལས་ དྲན་པ་གཟུང་
དགོཔ་འདི་གལ་ཆེཝ་ཨིན་ནོ།།
ཚིག་དོན།
དབང་ཕྱུག་ = སྟོབས་འབྱོར་མངའ་ཐང་འཛོམ་མི།
ལུས་གཏོགས་ = ལུས་ཀྱིས་འབད་མི་བྱ་བ་སྤྱོད་ལམ།
བགྲོད་པ་གཅིག་ལམ་ = གེ་ར་གཅིག་ལས་བཙར་སའི་ལམ།
བདེ་གཤེགས་ = སངས་རྒྱས་ཀྱི་མཚན།
བསྲུངས་ = བདག་འཛིན་འབད་ནི།
ཚེ་ལུ་རྟག་པ་བརྟན་པ་མེདཔ།
ཚེ་ནི་གནོད་མང་རླུང་གིས་བཏབ་པ་ཡི།། ཆུ་ཡི་ཆུ་བུར་བས་ཀྱང་མི་རྟག་ན།།
དབུགས་རྔུབ་དབུགས་དབྱུང་གཉིད་ཀྱིས་ལོག་པ་ལས།། སད་ཁོམ་གང་ལགས་དེ་ནི་ངོ་མཚར་ཆེ།།
ང་བཅས་རའི་མི་ཚེ་འདི་ལུ་ ཕྱི་ཁ་ལས་འདྲེ་དང་གདོན་ནད་ ལ་སོགས་པའི་གནོད་པ་ལེ་ཤ་ཡོད་པའི་གུ་ ནང་ལས་
འབྱུང་བ་འཁྲུགས་པའི་གནོད་པ་ མངམ་ཡོདཔ་ལས་ དཔྱེ་འབད་བ་ཅིན་ རླུང་གིས་འཕུ་བཏབ་སྟེ་ འཐོན་མི་ཆུའི་
ལྦ་ག་བ་ཡང་ ང་བཅས་རའི་མི་ཚེ་འདི་ རྟག་པ་བརྟན་པ་མེདཔ་ཅིག་ཨིན། ཨིན་རུང་ དབུགས་ནང་ན་ལེན་ཞིནམ་
ལས་ དབུགས་ཕྱི་ཁར་གཏང་ནི་ཡོད་མི་དེ་དང་ གཉིད་ལོག་ཞིནམ་ལས་ མ་ཤི་བར་གཉིད་ཚོར་ཏེ་ ལོག་ལོང་ནི་
ཡོད་མི་འདི་ ག་ནི་བ་ཡ་མཚན་ཆེ་བས། མ་གཞི་ང་བཅས་རའི་མི་ཚེ་འདི་ ཤི་ནིའི་རང་བཞིན་མ་གཏོགས་ གསོན་
པོ་སྦེ་སྡོད་ནིའི་ རང་དབང་རྩ་ལས་མེདཔ་ཨིནམ་ མཁྱེན་དགོཔ་ཨིན་ནོ།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཚིག་དོན།
ཆུ་འབུར་ = ཆུའི་ལྦ་ག།
དབུགས་རྔུབ་ = བུང་ནང་ན་ལེན་ནི།
དབུགས་དབྱུང་ = བུང་ཕྱི་ཁར་གཏང་ནི།
ངོ་མཚར་ཆེ་ = ཡ་མཚན་ཆེ།
དྲི་བ།
 ནམ་འཆི་ཆ་མེད་ཀྱི་དཔྱེ་ ག་ཅི་ལུ་བཞག་ནུག?
 དབུགས་རྔུབ་དབུགས་དབྱུང་གཉིས་ཀྱི་དོན་དག་བྲིས།
ལུས་འདི་ཡང་སྙིང་པོ་མེདཔ་ཤེས་དགོཔ།
ལུས་མཐའ་ཐལ་བ་མཐར་སྐམ་མཐར་འདྲུལ་ཞིང༌། །མཐའ་མར་མི་གཙང་སྙིང་པོ་མ་མཆིས་པས།།
རྣམ་པར་འཇིག་དེངས་མགས་པར་འགྱུར་བ་སྟེ། །སོ་སོར་འགྱེས་ཆོས་ཅན་དུ་མཁྱེན་པར་མཛོད།།
མི་ཚེ་སྙིང་པོ་མེདཔ་བཟུམ་ རང་གི་ལུས་སྙིང་པོ་མེད་མི་ཡང་ མཐའ་མཇུག་ལུ་ཤི་ཞིནམ་ལས་ མེ་ལུ་བསྲེགས་སྦེ་
ཐལ་བ་ལུ་འགྱུར་ནི་དང་ ཡང་ཅིན་ མཐའ་མཇུག་ལུ་རླུང་དང་ཉིམ་གིས་བསྐམ་ནི་ ཡང་ཅིན་ ཆུ་ནང་བཀོ་སྦེ་ རུལ་
ཏེ་ཉ་ལ་སོགས་པའི་སྲོག་ཆགས་ཚུ་གིས་བཟའ་ནི་ ཡང་ཅིན་ བྱ་རྒོད་ཚུ་གིས་བཟའ་ནི་ ཐ་ན་གཟུགས་ཀྱི་ནང་ཁྲོལ་
ལ་སོགས་པ་ཕྱི་ཁར་བཏོན་རུང་ མི་གཙང་བའི་རང་བཞིན་ཨིནམ་ལས་ སྙིང་པོ་རྩ་ལས་མེད། གཟུགས་ཀྱི་ཡན་ལག་
ཚུ་ཡང་ མེདཔ་འགྱོ་ནིའི་རང་བཞིན་ཨིན་མི་ཡང་ རུ་ཏོ་ཐལཝ་ལུ་འགྱུར་ནི། ཤ་དེ་ཚུ་རུལ་སྦེ་ འདམ་ལུ་འགྱུར་ནི།
དེ་མ་ཚད་ གཞན་སྲོག་ཆགས་འབུབ་དང་གཅན་གཟན་ལ་སོགས་པ་ཚུ་གིས་ ཤ་དང་རུ་ཏོ་ཚུ་བཏོག་སྦེ་ གཟུགས་ཀྱི་
ཡན་ལག་ཚུ་ སོ་སོར་ཕྱལ་ཏེ་ མེདཔ་འགྱོ་བའི་ཆོས་ཅན་ཟེར་ རང་བཞིན་ཨིནམ་ མཁྱེན་དགོཔ་ཨིན་ནོ།།
ཚིག་དོན།
རྣམ་པར་འཇིག། = མ་པ་ལས་མེདཔ་སྦེ་ཞིག་འགྱོ་ནི།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
མྱགས། = ཤ་རུལ་རུལཝ་གི་འདམ།
འགྱེས། = སོ་སོར་སྦེ་ཁ་འགྱེས་ནི།
འདྲུལ། = རུལ་ནི།
ཆོས་ཅན། = རང་བཞིན།
དྲི་བ།
 ལུས་འདི་ ག་ཅི་འབད་ སྙིང་པོ་མེད་ཟེར་སླབ་དགོཔ་སྨོ? ག་ཅི་འབད?
 གོང་གི་རྩ་འགྲེལ་ནང་ལས་ བྱ་ཚིག་གསུམ་ཐོ་བཀོད་འབད།
ཕྱི་སྣོད་ཀྱི་འཇིག་རྟེན་ལུ་བསམ་སྟེ་མི་རྟག་པ་སྒོམ་ཚུལ།
ས་དང་ལྷུན་པོ་རྒྱ་མཚོ་ཉི་མ་བདུན། །འབར་བས་བསྲེགས་པས་ལུས་ཅན་འདི་དག་ཀྱང༌།།
ཐལ་བ་ཙམ་ཡང་ལུས་པར་མི་འགྱུར་ན། །ཤིན་ཏུ་ཉམ་ཆུང་མི་ལྟ་སོས་ཅི་འཚལ།།
ག་ནི་བ་བརྟན་པའི་ འཛམ་བུ་གླིང་གི་ས་གཞི་ རིའི་རྒྱལ་པོ་རི་རབ་ མཐའ་ཡས་རྒྱ་མཚོ་ཚུ་ཡང་ དུས་ནམ་ཅིག་
བསྐལ་པ་འཇིག་པའི་མཐའ་ལུ་ལྷོདཔ་ད་ ཉིམ་བདུན་ཚར་གཅིག་ལུ་ཤར་ཏེ་ མེ་འབར་སྦེ་ག་ར་འཚིགས་ཏེ་ག་ནི་ལས་
སྦོམ་པའི་རི་དང་ ནགས་ཚལ་ཚུ་ཡང་མཐའ་མཇུག་ལུ་ ཐལཝ་ལུ་འགྱུར་ ཐལཝ་འདི་ཡང་རླུང་གི་འཇིགས་པ་གིས་
གཏོར་སྦེ་ ག་ནི་ཡང་མེདཔ་འགྱོ་བ་ཅིན་ འདི་ལས་ཉམ་ཆུང་བའི་ ང་བཅས་མིའི་གཟུགས་འདི་ག་དེ་སྦེ་ སྡོད་
ཚུགས་ནི་ སྡོད་ཚུགས་པའི་ལམ་རྩ་ལས་ར་མེདཔ་ཨིན་ནོ།།
ཚིག་དོན།
བརྟན་པ་ = སྒྲིང་སྒྲིང་སྦེ་སྡོད་མི།
བསྐལ་པ་ = དུས་ཚོད།
ལྷུན་པོ་ = རིའི་རྒྱལ་པོ་རི་རབ།
ཤིན་ཏུ་ = ག་ནི་བ།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
འཁོར་བ་ལུ་ངེས་འབྱུང་སྐྱེ་ཚུལ།
དེ་ལྟར་འདི་ཀུན་མི་རྟག་བདག་མེད་དེ། །སྐྱབས་མེད་མགོན་མེད་གནས་མེད་དེ་སླད་དུ།།
འཁོར་བ་ཆུ་ཤིང་སྙིང་པོ་མེད་པ་ལ། །མི་མཆོག་ཁྱོད་ཀྱིས་ཐུགས་ནི་འབྱུང་བར་མཛོད།།
འདི་བཟུམ་སྦེ་ ཕྱི་ནང་གི་དངོས་པོའི་ཆོས་འདི་ཚུ་གེ་ར་ གཅིག་གིས་གཅིག་ལུ་བརྟེན་ཏེ་ སྡོད་སྡོདཔ་མ་གཏོགས་
རང་གི་ངོ་བོ་ལུ་ རྟག་པ་བརྟན་པ་རྩ་ལས་ར་མེདཔ་ལས་ བདག་མེད་ཟེར་ ང་ཟེར་མི་ཡང་ རང་བཞིན་གྱིས་མ་གྲུབ་
དེ་མ་ཚད་ སྡུག་བསྔལ་གྱི་འཇིགས་པ་ལས་ སྐྱོབ་པའི་སྐྱབས་མཛད་མི་ཡང་མེད། མགོན་མེད་ཟེར་ ཆ་རོགས་འབད་
མི་ཡང་མེད་ གནས་མེད་ཟེར་ ལུས་རྟེན་ག་ཨིན་མི་དེ་གུ་གནས་ཏེ་ འགྱུར་བ་མེད་པར་སྡོད་ནི་ཡང་མེད། འདི་གིས་
འབད་ འཁོར་བ་འདི་ཆུ་ཤིང་ཟེར་ ངང་ལག་གི་ཤིང་བཟུམ་སྦེ་ སྙིང་པོ་མེད་མི་འདི་ལུ་ མི་མཆོག་རྒྱལ་པོ་ཁྱོད་ཀྱིས་
ཐུགས་སྐྱོ་བ་བསྐྱེད་དེ་ སྤང་གནང་དགོཔ་ཨིན་ནོ།།
ཚིག་དོན།
དེ་ལྟར་ = དེ་བཟུམ།
སྐྱབས་ = སྐྱིད་སྡུག་གཟིགས་མི།
མགོན་ = ཆ་རོགས་འབད་མི།
དེ་སླད་ = དེ་གི་དོན་ལུ།
དྲི་བ།
 ཆོས་ག་ར་ མི་རྟག་པ་ཨིན་ཟེར་མི་ལུ་ ཁྱོད་ཀྱིས་ཆ་བཞག་འོང་ག? ག་ཅི་འབད?
 འཁོར་བ་ལུ་ ངེས་འབྱུང་སྐྱེ་དགོ་པའི་ ཁུངས་ག་ཅི་སྨོ?

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
མི་ལུས་ཐོབ་པ་ལཱ་ཁག།
རྒྱ་མཚོ་གཅིག་གནས་གཉའ་ཤིང་བུ་ག་དང༌། །རུས་སལ་ཕྲད་པ་བས་ཀྱང་དུད་འགྲོ་ལས།།
མི་ཉིད་ཆེས་ཐོབ་དཀའ་བས་མི་དབང་གིས། །དམ་ཆོས་སྤད་པས་དེ་འབྲས་མཆིས་པར་མཛོད།།
ང་བཅས་རའི་མི་ལུས་རིན་པོ་ཆེ་ འཐོབ་པ་ལཱ་ཁག་ཡོད་པའི་དཔྱེ་ཡང་ རྒྱ་མཚོ་སྦོམ་གཅིག་གི་ནང་ལུ་ རུས་སྦལ་
མིག་ཏོ་ཞརཝ་ཅིག་ ལོ་བརྒྱ་རེ་ལུ་ ཕྱི་ཁར་ཚར་རེ་འཐོན་མི་ རུས་སྦལ་གྱི་ཨོལ་ལྐོག་དེ་ རྒྱ་མཚོའི་ཁ་ལུ་
གཉའ་ཤིང་དོང་ཡོད་མི་ཅིག་ རྒྱ་མཚོའི་རྦ་རླབས་ཀྱིས་ ཕྱོགས་བཞི་ལུ་འབག་སྟེ་ སྡོད་ས་གཅིག་ཁར་ རྩ་ལས་མ་
བཞག་མི་ཅིག་ཨིན་རུང་ རེ་ཚེ་སྐབས་ རུས་སྦལ་གྱི་ཨོལ་ལྐོག་ གཉའ་ཤིང་གི་དོང་ནང་ཚུད་མི་ འདི་ལས་ཡང་
ལྷག་སྟེ་ སེམས་ཅན་དུད་འགྲོ་ལ་སོགས་པ་ལས་ཐར་ཏེ་ མིའི་ལུས་འཐོབ་ནི་འདི་ ག་ནི་བ་ཡང་ལཱ་ཁག་ཨིནམ་
ལས་ མི་དབང་རྒྱལ་པོ་ཁྱོད་ཀྱིས་ ཚེ་ད་རེས་དམ་པའི་ཆོས་བསྒྲུབས་ཞིནམ་ལས་ མི་ལུས་འཐོབ་མི་འདི་ ཆུད་ཟོས་
མ་གཏང་བར་ དེ་གི་འབྲས་བུ་དོན་ཡོདཔ་འབད་ མཛད་གནང་དགོཔ་ཨིན་ནོ།།
ཚིག་དོན།
བུ་ག་ = དོང༌། ཧོག་ཀ།
དམ་ཆོས་སྤྱད་ = དམ་པའི་ཆོས་བསྒྲུབ་ནི།
མཆིས་པར་མཛོད་ = ཡོདཔ་སྦེ་མཛད་གནང་།
དྲི་བ།
 མི་ལུས་ཐོབ་པར་ལཱ་ཁག་ཡོད་པའི་ དཔྱེ་ག་ཅི་ལུ་བཞག་ནུག?
 ལྟག་གི་འགྲེལ་པ་ལྷག་ཞིན་ན་ འབྲེལ་སྒྲ་དང་བྱེད་སྒྲ་གི་ཕྲད་ སོ་སོར་སྦེ་བཏོན།
མི་ལུས་དོན་ཡོདཔ་འབད་དགོཔ།
གང་ཞིག་གསེར་སྣོད་རིན་ཆེན་སྤས་པ་ཡིས། །ངན་སྐྱུགས་འཕྱག་པར་བགྱིད་པ་དེ་བས་ཀྱང༌།།
གང་ཞིག་མི་རུ་སྐྱེས་ནས་སྡིག་པ་དག །བགྱིད་པ་དེ་ནི་ཆེས་རབ་བླུན་པ་ལགས།།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
གང་ཞིག་ཟེར་ མི་ལ་ལུ་ཅིག་ གསེར་དང་དངུལ་ལས་བཟོ་མི་ ཧོད་གུ་ རིན་པོ་ཆེ་གཟི་བྱུ་རུ་ཚུ་གིས་ ཕྲ་བཏབ་པའི་
ཧོད་ནང་ལུ་ ཟས་ངན་ཁ་ལས་བསྐྱུགས་པའི་སྐྱུགས་པ་དང་ ཆབ་གསང་ཚུ་བླུག་ནི་དང་ འཕྱག་བཅུག་ནི་ཚུ་འབད་བ་
ཅིན་ འདི་བཟུམ་འབད་མི་ལུ་མི་ཚུ་གིས་ བླུན་པོ་ཟེར་ཁ་གཏངམ་ཨིན། ཨིན་རུང་ འདི་བ་ཡང་ལྷག་སྟེ་ འཐོབ་
པར་ལཱ་ཁག་ཡོད་པའི་ མི་ལུས་རིན་པོ་ཆེ་ཐོབ་རུང་ ཆོས་མ་འབད་བར་ སྡིག་པ་མི་དགེ་བའི་ལཱ་འབད་མི་ཚུནི་ གོང་
གི་དེ་བ་ཡང་ལྷག་པའི་ བླུན་པོ་ངོ་མ་ཨིན་ཟེར་ གསུངས་ནུག་གོ།
ཚིག་དོན།
གང་ཞིག་ = ལ་ལུ་ཅིག
ངན་སྐྱུགས་ = ཟས་ངན་སྐྱུག་པ།
རིན་ཆེན་ = རིན་གོང་ཆེ་བའི་ཅ་ཆས།
བླུན་པོ་ = ལེགས་ཉེས་མ་ཤེས་མི།
དྲི་བ།
. མི་ལུས་ཐོབ་ཞིནམ་ལས་ སྡིག་པ་འབད་བ་ཅིན་ དཔྱེ་ག་ཅི་དང་འདྲ?
. བླུན་པོ་ཟེར་མི་འདི་ ག་ཅི་བཟུམ་ཅིག་ལུ་སླབ་སྨོ?
མི་ལུས་རིན་པོ་ཆེའི་མཐུན་རྐྱེན་འཁོར་ལོ་བཞིའི་གདམས་ངག།
མཐུན་པར་འགྱུར་བའི་ཡུལ་དུ་གནས་པ་དང༌། །སྐྱེས་བུ་དམ་པ་ལ་ནི་བསྟེན་པ་དང༌།།
བདག་ཉིད་ལེགས་སོན་སྔོན་ཡང་བསོད་ནམས་བགྱིས། །འཁོར་ལོ་ཆེན་པོ་བཞི་ནི་ཁྱོད་ལ་མངའ།།
ད་རེས་འཕགས་པའི་ལམ་ འཐོབ་ནི་གི་མཐུན་རྐྱེན་ཕུན་སུམ་ཚོགས་པ་ འཛོམས་པའི་གཡུས་ ལྷོ་འཛམ་བུ་གླིང་
གི་མི་ལུ་སྐྱེས། སྡོད་པའི་གནས་དམ་པའི་ཆོས་དར་ས་ལུ་སྦེ་ རང་ལུ་དགེ་སྡིག་སྤང་བླང་སྟོན་པའི་ སྐྱེས་བུ་དམ་
པ་བླ་མ་དགེ་བའི་བཤེས་གཉེན་བསྟེན་ནི་ཐོབ། རང་ཡང་ཐར་པའི་ལམ་ལུ་ ཡིད་ཆེས་བའི་དད་པ་ཡོད། ཚེ་སྔོན་མའི་
བསོད་ནམས་བསག་ནི་དེ་གིས་ ད་ལྟོ་ཡང་ ལས་འཕྲོ་ཡོད་མི། དེ་བཞི་ལུ་ དལ་འབྱོར་གྱི་འཁོར་ལོ་ཆེན་པོ་བཞི་

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
ཟེར་སླབ་ཨིན།
འདི་ཚུ་དཔྱེ་འབད་བ་ཅིན་ ཤིང་རྟའི་འཁོར་ལོ་དང་འདྲ་ཟེར་གསུངས་ནུག། ཤིང་རྟ་འདི་ག་ཏེ་འགྱོ་རུང་ འཁོར་ལོ་
འགྱིར་སྦེ་མགྱོགས་པར་ལྷོད་ཚུགས་དོ་བཟུམ་ དལ་འབྱོར་གྱི་འཁོར་ལོ་བཞི་འདི་གིས་ཡང་ ཐར་པའི་ཞིང་ཁམས་
ལུ་ དེ་འཕྲལ་ལས་ལྷོད་ཚུགས་པའི་ནུས་པ་ཡོདཔ་ལས་ དལ་འབྱོར་གྱི་འཁོར་ལོ་བཞིཔོ་དེ་ མི་དབང་རྒྱལ་པོ་ཁྱོད་
ལུ་ཐོབ་སྟེ་འདུག། དེ་གིས་འབད་ ཐར་པའི་ལམ་བསྒྲུབ་ནིའི་རྒྱུ་ ཚང་པའི་སྐབས་སུ་ ཐར་པའི་ལམ་བསྒྲུབ་ནི་
ལུ་ བརྩོན་གནང་ཟེར་ཞུ་ནི་ཨིན།
ཚིག་དོན།
མཐུན་པའི་ཡུལ་ = ཆོས་འབད་ནིའི་མཐུན་རྐྱེན་ཚང་བའི་གཡུས།
ལེགས་སྨོན་ = སྨོན་ལམ་ལེགས་ཤོམ་བཏབ་ནི།
མངའ་ = འདུག།
འཁོར་ལོ་ཆེན་པོ་བཞི་ནི།
 ཆོས་དར་བའི་རྒྱལ་ཁབ་ནང་སྐྱེས་ཏེ་སྡོད་ནི་ཡོདཔ།
 སྐྱེས་བུ་དམ་པ་ བླམ་དགེ་བའི་བཤེས་གཉེན་ཚུ་ མཇལ་ནི་ཡོདཔ།
 རང་ཡང་ ཆོས་ལུ་དད་པ་གདིང་ལས་ཡོདཔ།
 ཚེ་སྔོན་མ་ཡང་ བསོད་ནམས་སྦོམ་བསགས་ཡོདཔ་ལས་ ད་རེས་ ཆོས་ཀྱི་ལས་འཕྲོ་ཡོདཔ།
དྲི་བ།
 འཁོར་ལོ་ཆེན་པོ་བཞི་ཟེར་ སླབ་དགོ་པའི་དོན་དག་ག་ཅི་སྨོ? ཁུངས་བཀལ?
 སྐྱེས་བུ་དམ་པ་ལུ་ ག་ཅི་འབད་ བསྟེན་དགོཔ་སྨོ?

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
དགེ་བའི་བཤེས་གཉེན་བསྟེན་པའི་ཕན་ཡོན།
དགེ་བའི་བཤེས་གཉེན་བསྟེན་པ་ཚངས་པར་སྤོད། །ཡོངས་སུ་རོགས་པར་ཐུབ་པས་གསུངས་དེའི་ཕྱིར།།
སྐྱེས་བུ་དམ་པ་བསྟེན་བགྱི་རྒྱལ་བ་ལ། །བརྟེན་ནས་རབ་ཏུ་མང་པོས་ཞི་བ་ཐོབ།།
བླང་དོར་གྱི་གནས་སྟོན་པའི་ བླ་མ་དགེ་བའི་བཤེས་གཉེན་ཚུ་ བསྟེན་པ་ཅིན་ ཚངས་པར་སྤྱོད་པ་ཟེར་ དམ་པའི་ཆོས་
དང་མཐུན་པའི་བསམ་སྤྱོད་བཟང་པོའི་ལམ་ལུ་ཞུགསཔ་ལས་ ལམ་དང་འབྲས་བུའི་ཆོས་ཀྱི་ཡོན་ཏན་ གེ་ར་ཚངམ་སྦེ་
འཐོབ་ཟེར་ ཐུབ་པ་བཅོམ་ལྡན་འདས་ཀྱིས་གསུངས་ནུག། རྒྱུ་མཚན་དེ་གིས་འབད་ སྐྱེས་བུ་དམ་པ་ཚུ་ལུ་ དུས་ཨ་
རྟག་ར་བསྟེན་དགོཔ་ཨིན། དེ་ཡང་ག་དེ་སྦེ་སྨོ་ཟེར་བ་ཅིན་ རྒྱལ་བ་རྫོགས་པའི་སངས་རྒྱས་དང་འདྲ་བའི་ བླམ་ཚུ་
ལུ་བསྟེན་ཏེ་ ཧེ་མའི་སྐྱེ་བོ་མང་རབས་ཅིག་གིས་ཡང་ ཐར་པའི་ལམ་ཐོབ་ཡོདཔ་བཟུམ་ཅིག་ཨིན་ནོ།།
ཚིག་དོན།
དགེ་བའི་བཤེས་གཉེན་ = དགེ་བའི་ལམ་སྟོན་མི་བླ་མ།
རབ་ཏུ་མང་པོ་ = ལེ་ཤ་ཅིག།
ཞི་བ་ = ཐར་པ།བདེ་བ།
ཚངས་སྤྱོད་ = ཞི་བའི་བདེ་བ་འཐོབ་པའི་རྒྱུ་ ཀུན་སྤྱོད་བཟང་པོ།
དྲི་བ།
 རང་གི་མི་ཚེ་ནང་ བླ་མ་ག་ཅི་འབད་ བསྟེན་དགོཔ་སྨོ?
 དགེ་བའི་བཤེས་གཉེན། ཞི་བ། ཐུབ་པ། ཚུ་གི་གོ་དོན་བྲིས།

ཤོག་གྲངསསྐད་ཡིག་དང་རྩོམ་རིག་སློབ་དེབ། སློབ་རིམ་བཅུ་གཅིག་པ།
བཀའ་དྲིན་དགའ་ཚོར་ངོས་ལེན།
སློབ་གྲྭའི་རྩ་གཞུང་ལས་ཚནའདི་ ཁེ་སྒྱུར་གྱི་སྡེ་ཚན་སྦེ་མིན་པར་ འབྲུག་གཞུང་ཤེས་རིག་དང་རིག་རྩལ་ལྷན་ཁག་
གི་འོག་ལུ་ ཡོད་པའི་གཞུང་འབྲེལ་གྱི་ལས་ཚན་ཅིག་ཨིན། སྡེ་ཚན་འདི་གི་འགན་ཁུར་ངོ་མ་ར་ སློབ་གྲྭའི་ཆོས་ཚན་
རྩ་གཞུང་དང་འབྲེལ་བའི་ དཔེ་དེབ་དང་མཁོ་ཆས་ཚུ་ ལེགས་སྒྱུར་དང་ གསར་རྩོམ་དང་ བསྐྱར་ཞིབ་ ལེགས་
བཅོས་ ཕྱོགས་སྒྲིག་ཚུ་འབད་དེ་ སློབ་དཔོན་དང་སློབ་ཕྲུག་ཚུ་གི་དོན་ལུ་ ལྷབ་སྦྱང་གི་མཐུན་རྐྱེན་གྲ་སྒྲིག་འབད་མི་
ཅིག་ཨིནམ་དང་། སློབ་དཔོན་ཚུ་གི་དོན་ལུ་ རྩ་གཞུང་དང་འབྲེལ་བའི་ ཁྱད་རིག་གོང་འཕེལ་གྱི་སྦྱོང་ཚན་ཚུ་བཟོ་
སྟེ་ སྦྱོང་བརྡར་བྱིན་མིའི་གཞུང་འབྲེལ་གྱི་ ལས་ཚན་ཅིག་ཨིན།
དེ་འབདཝ་ལས་ སློབ་གྲྭའི་ཤེས་ཡོན་ལས་ཚན་གྱིས་ སློབ་རིམ་སོ་སོ་གི་ དཔེ་དེབ་རྩོམ་སྒྲིག་འབད་བའི་སྐབས་
སློབ་དཔོན་ཚུ་གིས་ རྩོམ་སྒྲིག་པ་སྦེ་ བཅའ་མར་གཏོགས་གནང་མི་ཚུ་ལུ་ བཀའ་དྲིན་དགའ་ཚོར་ཞུ་ནི་དང་། ལྷབ་
སྦྱང་དོན་ཚན་དང་འབྲེལ་བ་ཡོད་པའི་ དོན་ཚན་དང་ ཡིག་བྲིསམ་ རྒྱབ་རྟེན་དང་པར་རིས་ སྦྲེལ་ལམ་ཚུ་ ལེ་ཤ་
ར་བཙུགས་ཡོདཔ་ལས་ དེ་དང་འབྲེལ་བ་ཡོད་པའི་ གཞུང་སྒེར་གྱི་གཙུག་སྡེ་དང་ མི་ངོ་ག་ར་ལུ་ ག་ཅི་དེ་བཀའ་
དྲིན་ཆེ་ཟེར་ཞུ་ནི་ཨིན།
སློབ་དེབ་འདི་ པར་ཐེངས་དང་པ་འབདཝ་ལས་ དེ་ནང་ལུ་ ཚིག་དོན་གྱི་ནོར་འཁྲུལ་དང་ ཚིག་ཆད་ལྷག། བཟོ་
བཀོད་དང་ བཀོད་རིས་ སྦྲེལ་ལམ་ཚུ་ལུ་ མ་བཏུབ་པའི་ སྐྱོན་གྱི་ཆ་ག་ཅི་ར་གཟིགས་རུང་ ཐད་ཀར་དུ་ སློབ་
གྲྭའི་རྩ་གཞུང་ལས་ཚན་གྱི་ རྩ་གཞུང་འགོ་དཔོན་ཚུ་ལུ་ སྤྱོད་ཁྲེལ་མ་ཕོག་པའི་ རྒྱུད་འཕྲིན་ཨང་  ཐོག་
ལས་འབྲེལ་བ་འཐབ་སྟེ་ མ་འོངས་ལེགས་བཅོས་ཀྱི་ གྲོས་འཆར་ཚུ་བཀོད་གནང་ཟེར་ཞུ་ནི་ཨིན། བཀའ་དྲིན་ཆེ།



